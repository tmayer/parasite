# language_name:      Ankave
# ISO 639-3:          aak
# year_short:         1990
# year_long:          
# title:              The New Testament in Ankave
# URL:                http://pngscriptures.org/aak/
# copyright_short:    © Wycliffe Bible Translators, Inc. 1990
# copyright_long:     copyright © 1990 Wycliffe Bible Translators, Inc. Print publisher: World Home Bible League Electronic publisher: PNG Bible Translation Association Translation: Wycliffe Bible Translators  This translation is made available to you under the terms of the Creative Commons Attribution-Noncommercial-No Derivative Works license. In addition, you have permission to port the text to different file formats, as long as you don't change any of the text or punctuation of the Bible.  Pictures included with Scriptures and other documents on this site are licensed just for use with those Scriptures and documents. For other uses, please contact the respective copyright owners.  You may share, copy, distribute, transmit, and extract portions or quotations from this work, provided that: You include the above copyright information and that you make it clear that the work came from http://pngscriptures.org/. You do not sell this work for a profit. You do not make any derivative works that change any of the actual words or punctuation of the Scriptures. Permissions beyond the scope of this license may be available if you contact us with your request. If you want to revise a translation, use a translation in an adaptation, or use a translation commercially, we will relay your request to the appropriate copyright owner.
40001001	Xwɨyɨ'a' rɨpɨ ɨ'wia'rɨ'awe' Jisasɨ Kiraisoya' na'nɨrɨnɨ. Oya' ɨ'wia'rɨ'awe' nimo'ga nurɨ a'wɨnɨ e mɨxɨ' ina'yɨ' Depitorɨnɨ. Depitoya' ɨ'wia'rɨ'awe' nimo'ga nurɨ wigɨ' xia'wo i'rɨŋo Ebɨrɨ'amorɨnɨ.
40001002	Ebɨrɨ'amo Aisakomɨ emeaŋɨnigɨnɨ. E da'nɨ Aisako Jekopomɨ emeaŋɨnigɨnɨ. E da'nɨ Jekopo Judaomɨ tɨ'nɨ xegɨ' xexɨrɨ'mea'owamɨ tɨ'nɨ emeaŋɨnigɨnɨ.
40001003	E da'nɨ Juda'o xiɨ'a'i' Temai' tɨ'nɨ ɨ'wɨ' ninɨri Pereso tɨ'nɨ Serao tɨ'nɨ emeaŋɨnigɨnɨ. E da'nɨ Pereso Xesɨronomɨ emeaŋɨnigɨnɨ. E da'nɨ Xesɨrono Ramomɨ emeaŋɨnigɨnɨ.
40001004	E da'nɨ Ramo Aminadapomɨ emeaŋɨnigɨnɨ. E da'nɨ Aminadapo Nasonomɨ emeaŋɨnigɨnɨ. Nasono e da'nɨ Sarɨmonomɨ emeaŋɨnigɨnɨ.
40001005	E da'nɨ Sarɨmono e'ma'yɨ' apɨxi' Rexapi' nɨmearɨ Bowasomɨ emeaŋɨnigɨnɨ. E da'nɨ Bowaso Ruti'mɨ nɨmearɨ Obetomɨ emeaŋɨnigɨnɨ. Obeto e da'nɨ Jesiomɨ emeaŋɨnigɨnɨ.
40001006	Jesio e da'nɨ mɨxɨ' ina'yɨ' Depitomɨ emeaŋɨnigɨnɨ. Depito e da'nɨ apɨxɨ' Yuraiaoya'i' nura'pɨrɨ Soromonomɨ emeaŋɨnigɨnɨ.
40001007	Soromono e da'nɨ Riabowamomɨ emeaŋɨnigɨnɨ. Riabowamo e da'nɨ Abaisaomɨ emeaŋɨnigɨnɨ. Abaisao e da'nɨ Esaomɨ emeaŋɨnigɨnɨ.
40001008	Esao e da'nɨ Jexosapetomɨ emeaŋɨnigɨnɨ. Jexosapeto e da'nɨ Joramomɨ emeaŋɨnigɨnɨ. Joramo e da'nɨ Asaiaomɨ emeaŋɨnigɨnɨ.
40001009	Asaiao e da'nɨ Jotanomɨ emeaŋɨnigɨnɨ. Jotano e da'nɨ Exaso emeaŋɨnigɨnɨ. Exaso e da'nɨ Xesekaiaomɨ emeaŋɨnigɨnɨ.
40001010	Xesekaiao e da'nɨ Manasaomɨ emeaŋɨnigɨnɨ. Manasao e da'nɨ Emosomɨ emeaŋɨnigɨnɨ. Emoso e da'nɨ Josaiaomɨ emeaŋɨnigɨnɨ.
40001011	Josaiao —Babironɨ da'ŋɨ' e'ma'yɨ' mɨxɨ' nɨmea'a nɨbɨro Judayo nɨpɨkiomearo ɨwɨ' nɨmearo nɨmea'mɨ u'a'na' Judayɨ' aŋɨ' e xwiogwɨ' obaxɨ' ŋweaŋa'na' Josaiao e da'nɨ Jekonaiaomɨ tɨ'nɨ xegɨ' xexɨrɨ'mea'owamɨ tɨ'nɨ emeaŋɨnigɨnɨ. Jekonaiao e da'nɨ Siatieromɨ emeaŋɨnigɨnɨ. Siatiero e da'nɨ Serababeromɨ emeaŋɨnigɨnɨ.
40001012	Josaiao —Babironɨ da'ŋɨ' e'ma'yɨ' mɨxɨ' nɨmea'a nɨbɨro Judayo nɨpɨkiomearo ɨwɨ' nɨmearo nɨmea'mɨ u'a'na' Judayɨ' aŋɨ' e xwiogwɨ' obaxɨ' ŋweaŋa'na' Josaiao e da'nɨ Jekonaiaomɨ tɨ'nɨ xegɨ' xexɨrɨ'mea'owamɨ tɨ'nɨ emeaŋɨnigɨnɨ. Jekonaiao e da'nɨ Siatieromɨ emeaŋɨnigɨnɨ. Siatiero e da'nɨ Serababeromɨ emeaŋɨnigɨnɨ.
40001013	Serababero e da'nɨ Abiudomɨ emeaŋɨnigɨnɨ. Abiudo e da'nɨ Eraiakimomɨ emeaŋɨnigɨnɨ. Eraiakimo e da'nɨ Esomɨ emeaŋɨnigɨnɨ.
40001014	Eso e da'nɨ Sedokomɨ emeaŋɨnigɨnɨ. Sedoko e da'nɨ Ekimomɨ emeaŋɨnigɨnɨ. Ekimo e da'nɨ Eraiatomɨ emeaŋɨnigɨnɨ.
40001015	Eraiato e da'nɨ Ereasaomɨ emeaŋɨnigɨnɨ. Ereasao e da'nɨ Matanomɨ emeaŋɨnigɨnɨ. Matano e da'nɨ Jekopomɨ emeaŋɨnigɨnɨ.
40001016	Jekopo e da'nɨ Josepo, Mariai'mɨ xiagwomɨ emeaŋɨnigɨnɨ. I' Jisasomɨ xɨrɨŋɨnigɨnɨ. O yea'yɨ' neayimɨxemeanɨ'a na'nɨ Gorɨxoya' dɨŋɨ' tɨ'nɨ xegɨ' xia'wowaya' xwɨ'a' piaxɨ'yo da'nɨ iwiaroŋo eŋagɨ na'nɨ xegɨ' yoɨ' bɨ Kiraisoyɨ rɨgɨ'orɨnɨ.
40001017	Ayɨna'nɨ xia'wo i'rɨŋo Ebɨrɨ'amo nemea'ga nɨbɨro mɨxɨ' ina'yɨ' Depito emeaŋe na'nɨ xia'wowa we' wu'kau' sɨkwɨ' wau' wau' imo'nɨŋɨ'rɨnɨ. Xia'wo Depito ŋweaŋe da'nɨ nemea'ga nɨbɨro Babironɨ kɨrapusɨ' omɨŋɨ' wigɨ'e na'nɨ xia'wowa we' wu'kau' sɨkwɨ' wau' wau' enɨ imo'nɨŋɨ'rɨnɨ. Omɨŋɨ' wigɨ'e da'nɨ Jisaso re'moŋe na'nɨ a'mɨ xia'wowa we' wu'kau' sɨkwɨ' wau' wau' imo'nɨŋɨ'rɨnɨ.
40001018	Xwɨyɨ'a' Jisasɨ Kiraiso xɨrɨŋe na'nɨ rɨpɨrɨnɨ. Omɨ xɨna'i' Mariai' Josepo mea'wɨnɨgɨnɨrɨ ikɨyiŋɨ' nɨya'rɨma'na' eŋa'na' ayau' sɨnɨ nɨmea'nɨmɨ meme' eŋa'na' i' rɨxa Gorɨxoya' kwi'yɨ' tɨ'nɨ niai'wɨ' agwɨ' eŋɨnigɨnɨ. I' niai'wɨ' agwɨ' eŋagɨ nɨwɨnɨro
40001019	Josepo, i'mɨ meanɨ'o a'ma' sanɨŋo eŋagɨ na'nɨ “Xwɨyɨ'a' i'mɨ aya' winɨpaxɨ' wi' murɨpa oemɨnɨ.” nɨyaiwirɨ “I'mɨ yumɨ'i' emɨ omo'mɨnɨ.” nɨyaiwirɨ
40001020	sɨnɨ dɨŋɨ' e nɨmo'a warɨ'na' re eŋɨnigɨnɨ. Orɨŋa' wɨnarɨ'na' Gorɨxoya' aŋɨ'najɨ' wo sɨŋa'nɨ nɨwimo'nɨrɨ re urɨŋɨnigɨnɨ, “Josepoxɨ, mɨxɨ' ina'yɨ' Depitoya' xia'woxɨnɨ, dɨxɨ' apɨxɨ' Mariai'mɨ e'ɨ' nɨwirɨ emɨ mɨmopanɨ. Niai'wo i'mɨ kwi'yɨ' Gorɨxoya'pimɨ da'nɨ ewea'o eŋagɨ na'nɨ ananɨ meaɨ.
40001021	I' niai'wɨ' oxɨ' wo xɨrɨnɨ'a'rɨnɨ. A'ma' xegɨ' imo'nɨgɨ'a'yo ɨ'wɨ' yarɨgɨ'a'pɨ na'nɨ xwɨyɨ'a' mea'rɨnɨpɨ'rɨxɨnɨrɨ yokwarɨmɨ' nɨwiirɨ yea'yɨ' uyimɨxemeanɨ'a' eŋagɨ na'nɨ xegɨ' yoɨ' Jisasoyɨ wɨ'rɨ'ɨrɨxɨnɨ.” urɨŋɨnigɨnɨ.
40001022	Ayɨ' eŋi'na' wɨ'a' ro'kiamoagɨ'a' wo a'waŋɨ' nɨrɨrɨ rɨ'wamɨŋɨ' eaa'rɨŋɨ' rɨpɨ “Re enɨ'a'rɨnɨ. Apɨxɨ' oxɨ' mɨmea'nɨŋɨ' wi' niai'wɨ' agwɨ' nerɨ oxɨ' wo xɨra'na'yɨ', yoɨ' Emaniueroyɨ —Yoɨ' mɨ'kɨ' ayɨ' Gorɨxo nene tɨ'nɨ nawi'nɨ ŋweanɨ'a na'nɨrɨnɨ. Yoɨ' e wɨ'rɨpɨ'rɨ'a'rɨnɨ.” Rɨ'wamɨŋɨ' e nɨrɨrɨ eaa'rɨŋɨ' apɨ xɨxenɨ imo'nɨnɨ'a na'nɨ e imo'nɨŋɨnigɨnɨ.
40001023	Ayɨ' eŋi'na' wɨ'a' ro'kiamoagɨ'a' wo a'waŋɨ' nɨrɨrɨ rɨ'wamɨŋɨ' eaa'rɨŋɨ' rɨpɨ “Re enɨ'a'rɨnɨ. Apɨxɨ' oxɨ' mɨmea'nɨŋɨ' wi' niai'wɨ' agwɨ' nerɨ oxɨ' wo xɨra'na'yɨ', yoɨ' Emaniueroyɨ —Yoɨ' mɨ'kɨ' ayɨ' Gorɨxo nene tɨ'nɨ nawi'nɨ ŋweanɨ'a na'nɨrɨnɨ. Yoɨ' e wɨ'rɨpɨ'rɨ'a'rɨnɨ.” Rɨ'wamɨŋɨ' e nɨrɨrɨ eaa'rɨŋɨ' apɨ xɨxenɨ imo'nɨnɨ'a na'nɨ e imo'nɨŋɨnigɨnɨ.
40001024	Aŋɨ'najɨ' Gorɨxoya'o e urɨ'agɨ Josepo sa' weŋe da'nɨ nɨwia'pɨ'nɨmearɨ aŋɨ'najo sekaxɨ' urɨ'ɨ'pa nerɨ xegɨ' apɨxɨ' Mariai'mɨ meaŋɨnigɨnɨ.
40001025	I'mɨ nɨmearɨ ai' sɨnɨ niai'wo mɨxɨrɨpa nerɨ'na' i' tɨ'nɨ sa' bɨ mɨwe' ne'ra nu'ɨsa'na' i' rɨxa niai'wo xɨra'na' xegɨ' yoɨ' Jisasoyɨ wɨ'rɨŋɨnigɨnɨ.
40002001	Mariai' Jisasomɨ Judia pɨropenɨsɨ'yo aŋɨ' yoɨ' Betɨrexemɨ da'nɨ nɨxɨrɨma'na' eŋa'na' Judayɨ' a'mɨna' wo mɨxɨ' ina'yɨ' Xerotoyɨ rɨnɨŋo Jerusaremɨyo nɨŋwearɨ xegɨ' Judayo meŋweaŋa'na' re eŋɨnigɨnɨ. A'ma' siŋɨ' na'nɨ eŋwɨpearɨgɨ'a' wa sogwɨ' ɨ'wiaparɨŋɨ'mɨ da'nɨ nɨbɨro Jerusaremɨ nɨre'moro
40002002	yarɨŋɨ' re wigɨ'awixɨnɨ, “Judayɨ' mɨxɨ' ina'yɨ' imo'nɨnɨ'a na'nɨ niai'wɨ' sɨŋɨ' xɨrɨŋo gerɨnɨ? Sogwɨ' ɨ'wiaparɨŋɨ'mɨnɨ nɨŋwearɨ'na' omɨ xɨra'na' siŋɨ' o na'nɨ ŋwea'agɨ sɨŋwɨ' nɨwɨnɨrane na'nɨ omɨ yayɨ' oumeanɨrane barɨŋwɨnɨ.” ure'mea'agɨ'a
40002003	mɨxɨ' ina'yɨ' Xeroto “Niai'wo mɨxɨ' ina'yɨ' nimo'nɨrɨ nɨmu'ronɨrɨ'enɨŋoɨ?” nɨyaiwirɨ dɨŋɨ' rɨ'a' nuxerɨ Jerusaremɨ ŋwea'yɨ' nɨ'nɨ enɨ dɨŋɨ' rɨ'a' nuxe'a u'agɨ
40002004	o apaxɨ'pa'nɨŋɨ' imo'nɨgɨ'a' xwe'owamɨ tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wamɨ tɨ'nɨ awi' neaa'rɨma'na' yarɨŋɨ' re wiŋɨnigɨnɨ, “Kiraisoyɨ rɨnɨŋo, yea'yɨ' neayimɨxemeanɨ'a na'nɨ negɨ' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o rɨ'wamɨŋɨ' nɨrɨnɨrɨ ea'nɨŋɨ'pɨ ge xɨrɨpɨ'rɨ'a na'nɨ rɨnɨnɨ?” urɨ'agɨ
40002005	awa re urɨgɨ'awixɨnɨ, “Negɨ' Judia pɨropenɨsɨ'yo re aŋɨ' yoɨ' Betɨrexemɨyo xɨrɨpaxɨ' imo'nɨnɨ. Ayɨ' rɨpɨ na'nɨrɨnɨ. Wɨ'a' ro'kiamoagɨ'a' wo a'waŋɨ' nɨwurɨyirɨ rɨ'wamɨŋɨ' re eaa'rɨŋɨ'rɨnɨ,
40002006	‘Judayɨ' aŋɨ'yo aŋɨ' yoɨ' Betɨrexemɨ ŋwea'yɨ'ne' aŋɨ' nɨyonɨ na'nɨ a'ma' obaxɨ'yɨ'ne' meŋagɨ aiwɨ segɨ' a'ma' wo mɨxɨ' ina'yɨ' nimo'nɨrɨ gɨ' Judayɨ' nɨyonɨ meŋweanɨ'a' eŋagɨ na'nɨ segɨ' aŋɨ' apɨ aŋɨ' xwe' tɨ'nɨ xɨxenɨ imo'nɨnɨ'a'rɨnɨ.’ nɨrɨrɨ eaa'rɨŋɨ'rɨnɨ.” urɨ'agɨ'a
40002007	Xeroto yumɨ'i' dɨŋɨ' nɨyaiwima'na' “Siŋɨ'yo eŋwɨpearɨgɨ'a'wa obɨ'poyɨ.” nɨrɨrɨ awa rɨxa ba'na' yarɨŋɨ' re wiŋɨnigɨnɨ, “Siŋo gi'na' ŋwea'agɨ wɨnɨgɨ'awixɨnɨ. Siŋomɨ sɨŋwɨ' nɨwɨnɨma'na' eŋa'na' ema' ararɨ pweŋɨ'rɨnɨ?” urɨ'agɨ awa rɨxa a'waŋɨ' ura'na'
40002008	o Betɨrexemɨ na'nɨ re urowa'rɨŋɨnigɨnɨ, “Soyɨ'ne' nuro niai'wo na'nɨ pi'ra'nɨŋɨ' pɨ'a' e'poyɨ. Rɨxa sɨŋwɨ' nɨwɨnɨro'na' nionɨ enɨ nurɨ yayɨ' sea'yɨ e umemɨnɨrɨ na'nɨ a'mɨ nɨbɨro a'waŋɨ' nɨrɨ'poyɨ.” urɨ'agɨ
40002009	awa arɨ'a' e nɨwiro wigɨ'pɨ o'ɨ'yo warɨ'na' re eŋɨnigɨnɨ. Siŋɨ' awa xa'mɨ sogwɨ' ɨ'wiaparɨŋɨ'mɨnɨ nɨŋwearo'na' wɨnɨgɨ'o awamɨ xa'mɨ numearɨ aŋɨ' niai'wo weŋiwa'mɨ sea'yɨ e ŋweaŋɨnigɨnɨ.
40002010	Siŋo e ŋwea'agɨ nɨwɨnɨro sea'yɨmɨ sea'yɨmɨ nimo'nɨro dɨŋɨ' niɨ'a' nɨwinɨrɨ
40002011	aŋiwa'mɨ nɨpa'wiro niai'wo xɨna'i' Mariai' tɨ'nɨ ŋweaŋagɨ'i nɨwɨnɨro re egɨ'awixɨnɨ. Xwɨ'a'yo nɨpɨ'ki'nɨmearo omɨ yayɨ' numema'na' amɨpi' o na'nɨ imo'nɨŋɨ' wigɨ' aya' rɨmɨxarɨgɨ'a'pɨ nɨroaro sɨ'ŋa' gorɨ' tɨ'nɨ i'kɨ'a' dɨ'a' —Dɨ'a' yoɨ' pɨrakenɨsanɨ' tɨ'nɨ murɨ' tɨ'nɨ na'nɨ rɨnɨnɨ. Dɨ'a' apɨ dɨŋɨ' naŋɨ' eaarɨŋɨ' xɨxegɨ'nɨ sɨxɨ' wɨ'xau' tɨ'nɨ mɨnɨ wigɨ'awixɨnɨ.
40002012	Mɨnɨ nɨwima'na' eŋa'na' Gorɨxo orɨŋa' nupa'rɨrɨ rɨ'mɨŋɨ' re urɨŋɨnigɨnɨ, “Mɨxɨ' ina'yɨ' Xeroto tɨ'ŋɨ' e na'nɨ a'mɨ mupa e'poyɨ.” urɨ'agɨ wigɨ' aŋɨ' e na'nɨ nuro'na' o'ɨ' xegɨ' wi'yo ugɨ'awixɨnɨ.
40002013	Awa rɨxa numa'na' eŋa'na' re eŋɨnigɨnɨ. Josepo orɨŋa' nɨwɨnɨrɨ'na' aŋɨ'najɨ' Gorɨxoya' wo sɨŋa'nɨ nɨro'napɨrɨ re urɨŋɨnigɨnɨ, “Rɨxa nɨwia'pɨ'nɨmearɨ niai'wo tɨ'nɨ xɨna'i' tɨ'nɨ nɨmea'mɨ Isipɨyɨ' aŋɨ'yo na'nɨ e'ɨ' u'poyɨ. Sepɨ'oyɨ'ne' nuro re'mo'ɨ'e da'nɨ a'mɨ nionɨ searɨmɨ'ae' na'nɨ ŋwea'ɨ'rɨxɨnɨ. Xeroto niai'womɨ pɨkinɨ pɨ'a' e'napɨnɨ eŋagɨ na'nɨ rɨrarɨŋɨnɨ.” urɨ'agɨ
40002014	o a'rɨ'wɨyimɨ ai' nɨwia'pɨ'nɨmearɨ niai'wo tɨ'nɨ xɨna'i' tɨ'nɨ nɨmea'mɨ Isipɨyɨ' aŋɨ'yo na'nɨ nuro
40002015	nɨŋwearo'na' mɨxɨ' ina'yɨ' Xeroto pe'e na'nɨ ŋweaagɨ'a'rɨnɨ. Wɨ'a' ro'kiamoagɨ'a' wo xwɨyɨ'a' Gorɨxoya' nɨwurɨyirɨ rɨ'wamɨŋɨ' eaa'rɨŋɨ' rɨpɨ “Gɨ' i'wo Isipɨyɨ' aŋɨ'yo ŋweaŋa'na' ‘Eɨnɨ.’ urɨmɨ'a'rɨnɨ.” nɨrɨrɨ eaa'rɨŋɨ' apɨ xɨxenɨ imo'nɨnɨ'a na'nɨ Josepo niai'womɨ Isipɨyɨ' aŋɨ'yo na'nɨ nɨmea'mɨ uŋɨnigɨnɨ.
40002016	Xeroto, Jerusaremɨyo xwayɨ' nanɨrɨ ŋweaŋo sogwɨ' ɨ'wiaparɨŋɨ'mɨ da'nɨ urɨ'ne'naparɨgɨ'a'wa a'mɨ xɨ'omɨ mɨwi'me'napɨ'agɨ'a na'nɨ “Yapɨsɨ' rɨ'a ni'wapɨyi'oɨ?” nɨyaiwirɨ dɨŋɨ' rɨ'a' a'pia'wɨ'nɨŋɨ' we'agɨ xewanɨŋo awamɨ siŋo na'nɨ yarɨŋɨ' wi'a'na' awa “I'na' ŋwea'agɨ wɨnɨŋwanigɨnɨ.” urɨ'a'pɨ na'nɨ dɨŋɨ' nɨmorɨ porisowamɨ urowa'ra'na' awa nuro niai'wɨ' oxɨ' Betɨrexemɨ da'ŋɨ'yɨ'ya' tɨ'nɨ e mɨdɨmɨda'nɨ nɨŋweaxa pugɨ'a'yɨ'ya' tɨ'nɨ, niai'wɨ' oxɨ' wigɨ' xwiogwɨ' wau' wo sɨnɨ mɨmu'ropa egɨ'a' nɨyonɨ mɨŋɨ' rɨro'mɨ' emegɨ'awixɨnɨ.
40002017	Mɨŋɨ' rɨro'mɨ' eme'a'na' xwɨyɨ'a' Gorɨxoya' wɨ'a' ro'kiamoagɨ' Jeremaiaoyɨ rɨnɨŋo nɨwurɨyirɨ rɨ'wamɨŋɨ' eaa'rɨŋɨ' rɨpɨ “Aŋɨ' Rama da'nɨ ‘Yeyɨ.’ nɨrɨnɨrɨ ŋwɨ' ea'narɨŋagɨ arɨ'a' wiarɨŋoɨ. Reseri'mɨ xiɨ'a'i'wa wigɨ' niai'wɨ' na'nɨ ŋwɨ' pɨyɨ' nɨwɨ'rɨnɨro wigɨ' niai'wɨ' wo'wɨ sɨŋwɨ' mɨwɨnɨ'agɨ'a na'nɨ mɨŋɨ' ikɨŋwɨ' umɨrɨ'agɨ'a aiwɨ pɨ'nɨ mɨwia'rɨgɨ'awixɨnɨ.” rɨ'wamɨŋɨ' eaa'rɨŋɨ' apɨ i'na' xɨxenɨ imo'nɨŋɨnigɨnɨ.
40002018	Mɨŋɨ' rɨro'mɨ' eme'a'na' xwɨyɨ'a' Gorɨxoya' wɨ'a' ro'kiamoagɨ' Jeremaiaoyɨ rɨnɨŋo nɨwurɨyirɨ rɨ'wamɨŋɨ' eaa'rɨŋɨ' rɨpɨ “Aŋɨ' Rama da'nɨ ‘Yeyɨ.’ nɨrɨnɨrɨ ŋwɨ' ea'narɨŋagɨ arɨ'a' wiarɨŋoɨ. Reseri'mɨ xiɨ'a'i'wa wigɨ' niai'wɨ' na'nɨ ŋwɨ' pɨyɨ' nɨwɨ'rɨnɨro wigɨ' niai'wɨ' wo'wɨ sɨŋwɨ' mɨwɨnɨ'agɨ'a na'nɨ mɨŋɨ' ikɨŋwɨ' umɨrɨ'agɨ'a aiwɨ pɨ'nɨ mɨwia'rɨgɨ'awixɨnɨ.” rɨ'wamɨŋɨ' eaa'rɨŋɨ' apɨ i'na' xɨxenɨ imo'nɨŋɨnigɨnɨ.
40002019	Xeroto rɨxa nɨpe'a'na' re eŋɨnigɨnɨ. Josepo Isipɨyɨ' aŋɨ'yo da'nɨ orɨŋa' nɨwɨnɨrɨ'na' aŋɨ'najɨ' Gorɨxoya' wo sɨŋa'nɨ nɨro'napɨrɨ re urɨŋɨnigɨnɨ,
40002020	“Niai'womɨ opɨkianeyɨnɨrɨ emegɨ'a'wa rɨxa pegɨ'a' eŋagɨ na'nɨ nɨwia'pɨ'nɨmearɨ niai'wo tɨ'nɨ xɨna'i' tɨ'nɨ nɨmea'mɨ dɨxɨ' Isɨrerɨyɨ' aŋɨ'yo na'nɨ u'poyɨ.” urɨ'agɨ
40002021	Josepo nɨwia'pɨ'nɨmearɨ niai'wo tɨ'nɨ xɨna'i' tɨ'nɨ nɨmea'mɨ nurɨ Isɨrerɨyɨ' aŋɨ'yo nɨre'moro
40002022	Josepo arɨ'a' re wiŋɨnigɨnɨ, “Xerotomɨ xewaxo Akereasoyɨ rɨnɨŋo xano mɨxɨ' ina'yɨ' nimo'nɨrɨ neameŋweaagɨ'pa xewaxo enɨ mɨxɨ' ina'yɨ' e nimo'nɨrɨ Judia pɨropenɨsɨ'yo re neameŋweanɨ.” rarɨŋagɨ'a arɨ'a' nɨwirɨ wa'yɨ'nɨwinɨrɨ “Arɨge nurɨ Judia pɨropenɨsɨ'yo ŋwea'mɨnɨre'ɨnɨ?” yaiwiarɨ'na' Gorɨxo Josepomɨ orɨŋa' nupa'rɨrɨ e'ɨ' urowa'ra'na' epo'wa Judia pɨropenɨsɨ'yo wia'rɨ' nɨmu'roro Gariri pɨropenɨsɨ'yo na'nɨ nuro
40002023	aŋɨ' yoɨ' Nasaretɨ rɨnɨŋɨ'pimɨ ŋweaagɨ'a'rɨnɨ. Wɨ'a' ro'kiamoagɨ'a'wa a'ma' xia'wowaya' xwɨ'a' piaxɨ'yo da'nɨ iwiaronɨ'o na'nɨ re rɨgɨ'a'pɨ “Ayɨ' re rɨpɨ'rɨ'a'rɨnɨ, ‘O Nasaretɨ da'ŋorɨnɨ.’ rɨpɨ'rɨ'a'rɨnɨ.” rɨgɨ'a' apɨ xɨxenɨ imo'nɨ'wɨnɨgɨnɨrɨ Nasaretɨ na'nɨ nuro ŋweaagɨ'a'rɨnɨ.
40003001	Jono, wayɨ' numeaia uŋo, Jisaso sɨnɨ Nasaretɨ ŋweaŋa'na', o nurɨ Judia pɨropenɨsɨ'yo a'ma' dɨŋɨ' meaŋe wa'ɨ' nurɨmerɨ'na'
40003002	re urayagɨ'rɨnɨ, “Gorɨxo xwioxɨ'yo mɨmea'mɨ' nɨneairɨ pi'ra'nɨŋɨ' neameŋweanɨ aŋwɨ ayo eŋagɨ na'nɨ segɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro pi'ra'nɨŋɨ' nɨsanɨro ŋwea'ɨ'rɨxɨnɨ.” urayagɨ'rɨnɨ.
40003003	Wɨ'a' ro'kiamoagɨ' Aisaiaoyɨ rɨnɨŋo nɨrɨrɨ rɨ'wamɨŋɨ' re eaŋɨ'pɨ, “A'ma' dɨŋɨ' meaŋɨ'mɨ da'nɨ a'ma' wo rɨ'aiwa' re rarɨnɨ, ‘A'mɨna'o na'nɨ segɨ' dɨŋɨ' o'ɨ' naŋɨ'nɨŋɨ' wimoiro o'ɨ' pi'ra'nɨŋɨ' imoarɨgɨ'a'pa'nɨŋɨ' wimoiro nero ŋwea'ɨ'rɨxɨnɨ.’ rarɨnɨ.” rɨ'wamɨŋɨ' e nɨrɨrɨ eaŋɨ'pɨ tɨ'nɨ xɨxenɨ Jono nurɨ axɨ'pɨ e yagɨ'rɨnɨ.
40003004	O rapɨrapɨ' naŋɨ' nɨyi'nɨrɨ emeagomanɨ. Kamerɨ' ɨ'a' (iyɨ'a' i'rɨkwɨ'nɨŋɨ' imo'nɨŋɨ' wu') nɨyi'nɨrɨ arerɨxɨ' i'rɨŋɨ'yo yi'nagorɨnɨ. Aiwa' enɨ naŋɨ' nagomanɨ. A'xwaxɨ' tɨ'nɨ pɨ'kɨ' iniɨgɨ' tɨ'nɨ nagorɨnɨ.
40003005	Judayɨ' wigɨ' aŋɨ' xwe' Jerusaremɨ ŋweagɨ'a'yɨ' tɨ'nɨ Judia pɨropenɨsɨ'yo amɨ amɨ ŋweagɨ'a'yɨ' nɨ'nɨ tɨ'nɨ iniɨgɨ' Jodanɨ rapa'pa'mɨ ŋweagɨ'a'yɨ' tɨ'nɨ
40003006	Jono tɨ'ŋɨ' e na'nɨ nuro wigɨ' ɨ'wɨ' yarɨgɨ'a'pɨ na'nɨ waropa'rɨ' wi'a'na' o wayɨ' numeaia nurɨ ai'
40003007	Parisiowa tɨ'nɨ Sajusiowa tɨ'nɨ —Awa weyɨ'nɨ nɨmenɨro a'ma' wi'yo sea'yɨ e wimo'narɨgɨ'a'warɨnɨ. Awa Jono wayɨ' oneameainɨro barɨŋagɨ'a Jono sɨŋwɨ' e nɨwɨnɨrɨ ayɨ' wigɨ' ɨ'wɨ' yarɨgɨ'a'yɨ' rɨ'wɨ'mɨnɨ nɨmamoro nɨsanɨro me' “Wayɨ'nɨ oneameainɨ.” nɨyaiwiro barɨŋagɨ'a nɨwɨnɨrɨ na'nɨ re urɨŋɨnigɨnɨ, “Sidɨrɨ' mia'oyɨ'ne', ‘Rɨ'we'na' Gorɨxo xeanɨŋɨ' seaika'rɨnɨ'a' eŋagɨ na'nɨ e'ɨ' u'poyɨ.’ go searɨ'agɨ rɨ'nɨŋɨ' meaanɨgɨnɨrɨ wa'yɨ' nero nionɨ tɨ'a'mɨnɨ e'ɨ' barɨŋoɨ?
40003008	Soyɨ'ne' ɨ'wɨ' yarɨgɨ'a'pɨ rɨ'wɨ'mɨnɨ nɨmamorɨ'na'yɨ', pi'ra'nɨŋɨ' nero i'kɨ'a' sogwɨ' naŋɨ' nɨwerɨ'na' yarɨŋɨ'pa imo'nɨ'ɨ'rɨxɨnɨ.
40003009	Re mɨnɨrɨpa e'poyɨ, ‘Negɨ' arɨ'o Ebɨrɨ'amoya'one eŋagɨ na'nɨ Gorɨxo wi' xeanɨŋɨ' neaika'rɨnɨ'a' menɨnɨ.’ mɨnɨrɨpa e'poyɨ. Gorɨxo ‘Ebɨrɨ'amoya' ɨ'wia'rɨ'awe' na'nɨ “Nionɨ ayo xeanɨŋɨ' nɨwirɨ'na' arɨge xwe' obaxɨ' imo'nɨnɨ'a'rɨnɨ?” nɨyaiwirɨ ududɨ' winarɨnɨ.’ rɨyaiwiarɨŋoɨ? Oweoɨ, Gorɨxo dɨŋɨ' e yaiwipaxɨ' menɨnɨ. Ananɨ sɨ'ŋa' tɨ'yo da'nɨ Ebɨrɨ'amo na'nɨ ɨ'wia'rɨ'awe' wimɨxɨyipaxɨ'rɨnɨ.
40003010	Gorɨxo rɨxa rapɨwe' i'kɨ'a' mɨ'kɨ' tɨ'ŋɨ' e na'nɨ ɨ'a' xɨrɨnɨ. I'kɨ'a' gɨnɨ gɨna sogwɨ' naŋɨ' mɨwe'agɨ nɨwɨnɨrɨ'na' nɨdɨka'rɨrɨ rɨ'a' ikeaa'rɨnɨ'a'rɨnɨ.
40003011	Nionɨ sa iniɨgɨ' tɨ'nɨ wayɨ' seameaiarɨŋa'rɨnɨ. Nionɨ eŋɨ' ea'nɨŋa'onɨ aiwɨ rɨ'wɨ'yo bɨnɨ'o nionɨ nɨmu'ro'nɨnɨ. Seyɨ'ne' nionɨ na'nɨ ‘A'ma' we' ro'nɨŋorɨnɨ.’ niaiwiarɨŋagɨ'a aiwɨ o nionɨ tɨ'nɨ xɨxenɨ mimo'nɨŋagɨ na'nɨ a'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' bosoya' sɨkwɨ' su' gwɨ' wi'kweaiarɨgɨ'a'pa nionɨ oya' wi'kweaipaxɨ' menɨnɨ. O wayɨ' nɨseameairɨ'na' iniɨgɨ' tɨ'nɨ seameainɨ'a'manɨ. Wiyɨ'ne' Gorɨxoya' kwi'yɨ' tɨ'nɨ seameairɨ wiyɨ'ne' rɨ'a' tɨ'nɨ seameairɨ enɨ'a'rɨnɨ.” nurɨrɨ
40003012	Gorɨxo a'ma' naŋɨ'yo yea'yɨ' uyimɨxemearɨ sɨpi'yo anɨpa' imɨxɨrɨ enɨ'a' eŋagɨ na'nɨ ewayɨ' xwɨyɨ'a' re urɨŋɨnigɨnɨ, “Omɨŋɨ' yarɨgɨ'a'yɨ' pokɨ' tɨ'nɨ witɨ' aiwa' eyeyi'ro'mɨ' ero aiwa' na' aŋɨ'yo tɨro mamɨwɨ' tɨ'nɨ sɨyikɨ' tɨ'nɨ rɨ'a' ikeaa'rɨro yarɨgɨ'a'pa Gorɨxo enɨ axɨ'pɨ e emɨ'a'nɨrɨ witɨ' mamɨwɨ' tɨ'nɨ na' tɨ'nɨ eyeyi'ro'mɨ' inɨŋe xegɨ' pokɨ' ɨ'a' nɨxɨrɨrɨ ronɨ. Aiwa' na'yɨ' aŋɨ'yo tɨrɨ mamɨwɨ' tɨ'nɨ sɨyikɨ' tɨ'nɨ rɨ'a' supa'rɨpaxɨ' mimo'nɨŋɨ'yo ikeaa'rɨrɨ enɨ'a'rɨnɨ.” urɨŋɨnigɨnɨ.
40003013	Jisaso Jono wayɨ' onɨmeainɨrɨ na'nɨ Gariri pɨropenɨsɨ'yo da'nɨ nɨbɨrɨ iniɨgɨ' Jodanɨ rapa' tɨ'ŋɨ' e nɨre'morɨ omɨ wi'mea'agɨ aiwɨ
40003014	Jono nuraki'mɨnɨrɨ nerɨ re urɨŋɨnigɨnɨ, “Joxɨ nionɨ na'nɨ o wayɨ' onɨmeainɨrɨ rɨbarɨŋɨnɨ? Oweoɨ, ‘Joxɨ wayɨ' onɨmeainɨ.’ nimo'narɨnɨ.” urɨ'agɨ ai'
40003015	Jisaso re urɨŋɨnigɨnɨ, “Xe wayɨ' oumeaimɨnɨrɨ sɨŋwɨ' naneɨ. E nerai'na'yɨ', Gorɨxo nionɨ na'nɨ ‘O sɨwɨ' we' ro'nɨŋɨ'yɨ' nɨ'nɨ oenɨ.’ yaiwiarɨŋɨ'pɨ xɨxenɨ yanɨ'wiɨ.” urɨ'agɨ
40003016	o Jisasomɨ wayɨ' umeai'a'na' o rɨxa ni'mɨnɨmea'mɨ peyarɨ'na' re eŋɨnigɨnɨ. Aŋɨ' pɨrɨ'yo da'nɨ o'ɨ' ina'na' kwi'yɨ' Gorɨxoya'pɨ xawio'wɨ'nɨŋɨ' nɨweapɨrɨ omɨ wi'meaŋɨnigɨnɨ. Omɨ wi'mea'a'na' re eŋɨnigɨnɨ.
40003017	Aŋɨ'namɨ da'nɨ xwɨyɨ'a' re rɨne'napɨŋɨnigɨnɨ, “Gɨ' niai'wɨ' aya' tɨ'ŋorɨnɨ. Amɨpi' o yarɨŋɨ'pɨ na'nɨ yayɨ' ninarɨnɨ.” rɨne'napɨŋɨnigɨnɨ.
40004001	Kwi'yɨ' Gorɨxoya'pɨ Jisasomɨ nɨwi'mea'ma'na' omɨ Obo iwamɨ'o' owi'wapɨyinɨrɨ a'ma' dɨŋɨ' meaŋɨ' e na'nɨ nɨme'ra u'a'na'
40004002	o aiwa' mɨnɨ' ŋwɨ'a' nɨŋwearɨ rɨxa sɨ'a' 40 no'rɨma'na' eŋa'na' o agwɨ' wi'a'na'
40004003	iwamɨ'o' wi'wapɨyarɨŋo nɨbɨrɨ re urɨŋɨnigɨnɨ, “Joxɨ ‘Niai'wɨ' Gorɨxoya'onɨrɨnɨ.’ yaiwinarɨŋɨ'pɨ nepa eŋa'na'yɨ', aiwa' nɨrɨ na'nɨ ‘Sɨ'ŋa' tɨyɨ' aiwa' oimo'nɨnɨ.’ reɨ.” urɨ'agɨ ai'
40004004	Jisaso re urɨŋɨnigɨnɨ, “Oweoɨ, wi' emɨme'ɨnɨ. Gorɨxoya' Bɨkwɨ'yo da'nɨ rɨ'wamɨŋɨ' re ea'nɨnɨ, ‘A'ma' aiwa' na'nɨnɨ dɨŋɨ' nɨmorɨ'na'yɨ' wi' dɨŋɨ' meapaxɨ' menɨnɨ. Xwɨyɨ'a' Gorɨxo rɨŋɨ'yɨ' nɨyonɨ dɨŋɨ' nɨkwɨ'rorɨ'na'yɨ' ayɨ'nɨ dɨŋɨ' meapaxɨ'rɨnɨ.’ Rɨ'wamɨŋɨ' e nɨrɨnɨrɨ ea'nɨnɨ.” urɨŋɨnigɨnɨ.
40004005	Obo Jisasomɨ nɨmea'mɨ Jerusaremɨ aŋɨ' Gorɨxoya' aya' tɨ'ŋɨ'mɨnɨ na'nɨ nurɨ aŋɨ' Gorɨxo na'nɨ rɨdɨyowa' yarɨgɨ'iwa'mɨ rɨkwɨ'yo sea'yɨ e nura'ra'rɨma'na'
40004006	re urɨŋɨnigɨnɨ, “Joxɨ ‘Niai'wɨ' Gorɨxoya'onɨrɨnɨ.’ yaiwinarɨŋɨ'pɨ nepa eŋa'na'yɨ', Gorɨxoya' Bɨkwɨ'yo da'nɨ rɨ'wamɨŋɨ' re nɨrɨnɨrɨ ea'nɨŋagɨ na'nɨ ‘Gorɨxo joxɨ sɨkwɨ' sɨ'ŋa'yo pɨ'rɨ' uyɨki'mɨ' inɨrɨxɨnɨrɨ xegɨ' aŋɨ'najowa awi' nɨroro ɨ'a' rɨxepɨ'rɨ na'nɨ urowa'rɨnɨŋoɨ.’ nɨrɨnɨrɨ ea'nɨŋagɨ na'nɨ ananɨ mɨ'mɨ nɨmawirɨ xeamoɨ.” urɨ'agɨ ai'
40004007	Jisaso re urɨŋɨnigɨnɨ, “Xwɨyɨ'a' joxɨ mɨŋɨ' nirorɨ rɨ'ɨ'pɨ ea'nɨŋagɨ aiwɨ xwɨyɨ'a' rɨpɨ enɨ nɨrɨnɨrɨ ea'nɨnɨ, ‘Negɨ' Gorɨxo nepa eŋɨ' nea'nɨrɨ epaxorɨ'anɨrɨ iwamɨ'o' mɨwi'wapɨyipanɨ.’ enɨ rɨnɨŋagɨ na'nɨ nionɨ wi' e emɨme'ɨnɨ.” urɨŋɨnigɨnɨ.
40004008	A'mɨ Obo dɨ'wɨ' mɨŋɨ' sea'yɨmɨ wia'pɨ'nɨmeaŋɨ' bimɨ na'nɨ nɨmea'mɨ nɨyirɨ aŋɨ' nɨ'nɨ xwɨ'a' rɨri' nɨri'mɨnɨ ikwɨ'ro'nɨŋɨ'yo sɨwa' nɨwirɨ xegɨ' amɨpi' a'ma' nɨwɨnɨro'na' aya' sɨ'wɨ' nurorɨ nɨmeapaxɨ' wimo'narɨŋɨ'pɨ enɨ sɨwa' nɨwirɨ
40004009	re urɨŋɨnigɨnɨ, “Joxɨ xwɨ'a'yo nɨpɨ'ki'nɨmearɨ sɨmaŋwɨ'yo'nɨŋɨ' nɨnurɨ'nɨrɨ nionɨ na'nɨ yayɨ' sea'yɨmɨ nɨmeɨ. E ni'a'na'yɨ', amɨpi' sɨwa' si'a' tiyɨ' nɨpɨnɨ siapɨmɨ'ɨnɨ.” ura'na'
40004010	Jisaso re urɨŋɨnigɨnɨ, “Setenoxɨ pɨ'nɨ nɨnɨwia'rɨmɨ e'ɨ' uɨ. Xwɨyɨ'a' rɨpɨ ‘A'mɨna' Gorɨxo na'nɨnɨ xwɨ'a'yo nɨpɨ'ki'nɨmearo yayɨ' sea'yɨmɨ umero segɨ' amɨpi' “Ŋwɨ'a'xɨnɨ.” rɨnɨŋɨ'yɨ' emɨ nɨmoro sɨwɨ' oya' na'nɨnɨ dɨŋɨ' ɨkwɨ'roro e'ɨ'rɨxɨnɨ.’ rɨnɨŋagɨ na'nɨ joxɨ nɨrɨ'ɨ'pa wi' emɨme'ɨnɨ.” urɨ'agɨ
40004011	Obo pɨ'nɨ nɨwia'rɨmɨ u'a'na' aŋɨ'najɨ' wa nɨbɨro arɨra' wigɨ'awixɨnɨ.
40004012	Jisaso a'ma' wa Jono wayɨ' numeaia warɨŋo na'nɨ re rarɨŋagɨ'a “Omɨ rɨxa ɨ'a' nɨxero gwɨ' aŋɨ'yo ŋwɨra'rɨ'a'rɨnɨ.” rarɨŋagɨ'a o arɨ'a' e nɨwimo Gariri pɨropenɨsɨ'yo na'nɨ nurɨ nɨŋwearɨ'na'
40004013	aŋɨ' Nasaretɨ xɨ'o xwe' iwiaroŋe pɨ'nɨ nɨwia'rɨmɨ nurɨ aŋɨ' xegɨ' yoɨ' Kapaneamɨyɨ rɨnɨŋɨ'yo —Aŋɨ' apɨ ipi' Gariri tɨ'nɨ ikwɨ'ro'nɨnɨ. Seburano tɨ'nɨ Napɨtaraio tɨ'nɨ awau'ya' ɨ'wia'rɨ'awe' ŋweaagɨ'erɨnɨ. E na'nɨ nurɨ ŋweaŋɨnigɨnɨ.
40004014	Ayɨ' rɨpɨ na'nɨrɨnɨ. Gorɨxoya' xwɨyɨ'a' wɨ'a' ro'kiamoagɨ' Aisaiaoyɨ rɨnɨŋo xwɨyɨ'a' nɨwurɨyirɨ rɨ'wamɨŋɨ' re eaa'rɨŋɨ'rɨnɨ,
40004015	“Xwɨ'a' Seburanoya' ɨ'wia'rɨ'awe' tɨ'nɨ Napɨtaraioya' ɨ'wia'rɨ'awe' tɨ'nɨ eŋi'na' ŋweaagɨ'e ipi' tɨ'ŋɨ'mɨnɨ tɨ'nɨ iniɨgɨ' Jodanɨ rapa'yo jɨ'arɨwa'mɨ da'nɨ tɨ'nɨ xwɨ'a' Gariri imo'nɨŋɨ'mɨnɨ e'ma'yɨ' ŋweagɨ'e,
40004016	a'ma' oxɨ' apɨxɨ' e ŋweagɨ'a'yɨ' nɨ'nɨ Gorɨxomɨ muxɨ'darɨŋagɨ'a na'nɨ sɨ'a' yinɨŋɨ'mɨ'nɨŋɨ' ŋweagɨ'e rɨxa wɨ'a' xwe' bɨ o'nɨ'agɨ wɨnɨgɨ'awixɨnɨ. Ayɨ' apaxɨ' me' pearɨŋagɨ'a na'nɨ i'kwapiŋɨ'nɨŋɨ' umeaarɨŋɨ'yo rɨxa wɨ'a' wo'ki'mɨxɨnɨ.” Rɨ'wamɨŋɨ' e nɨrɨnɨrɨ ea'nɨŋɨ'pɨ xɨxenɨ imo'nɨnɨ na'nɨ Jisaso wɨ'a'nɨŋɨ' imo'nɨŋo e na'nɨ nurɨ ŋweaagɨ'rɨnɨ.
40004017	O aŋɨ' e na'nɨ nurɨ ŋweae' da'nɨ wa'ɨ' re urɨmeŋɨnigɨnɨ, “Gorɨxo xwioxɨ'yo mɨmea'mɨ' nɨseairɨ pi'ra'nɨŋɨ' seamenɨ aŋwɨ ayo eŋagɨ na'nɨ segɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro sanɨŋɨ' nimo'nɨro ŋwea'ɨ'rɨxɨnɨ.” nurɨmerɨ
40004018	ipi' Gariri imaŋɨ'pa' tɨ'nɨ nɨpurɨ'na' sɨŋwɨ' wɨnɨŋɨnigɨnɨ. Xɨra'xogwa' wau' —Xɨra'o xegɨ' yoɨ' Saimonorɨnɨ. O xegɨ' yoɨ' a'mɨ bɨ Pitaorɨnɨ. Xogwa'o Adɨruorɨnɨ. Agwiau' egɨ' omɨŋɨ' peyɨ' a'pearɨgɨ'i'wau' eŋagɨ na'nɨ ubenɨ' peyɨ' na'nɨ ipi'yo mamo'wa'rarɨŋagɨ'i Jisaso e nɨwɨnɨrɨ
40004019	re urɨŋɨnigɨnɨ, “Agwiagwi' nɨxɨ'dɨ'piyɨ. Peyɨ' na'nɨ yarɨgɨ'i'pa a'ma' nionɨ nɨxɨ'dɨpɨ'rɨ'a'yɨ' enɨ axɨ'pɨ e wirɨmeapɨsi na'nɨ eai'wapɨyimɨ'ɨnɨ.” urɨ'agɨ
40004020	agwiau' ubenɨ' apaxɨ' me' e nɨtɨmɨ rɨ'wɨ'yo uxɨ'dɨgɨ'isixɨnɨ.
40004021	O e da'nɨ nurɨ'na' sɨŋwɨ' wɨnɨŋɨnigɨnɨ. A'mɨ xɨra'xogwa' wau' —Agwiau' Sebediomɨ xewaxowau'rɨnɨ. Wɨ'o Jemisorɨnɨ. Wɨ'o xogwa'o Jonorɨnɨ. Agwiau' xano tɨ'nɨ ewe'yo nɨŋwea'ma'na' wigɨ' ubenɨ' arɨ'ki'nɨŋagɨ pi'ra'nɨŋɨ' yadɨrɨpɨ'narɨŋagɨ'a Jisaso e nɨwɨnɨrɨ rɨ'aiwa' “Nɨxɨ'dɨ'piyɨ.” ura'na'
40004022	agwiau' enɨ aŋɨ'nɨ egɨ' ewe' tɨ'nɨ xanomɨ tɨ'nɨ pɨ'nɨ nɨwia'rɨmɨ nayoari nu'mɨ uxɨ'dɨgɨ'isixɨnɨ.
40004023	Jisaso Gariri pɨropenɨsɨ'yo amɨ amɨ nemerɨ'na' xegɨ' Judayɨ'ya' rotu' aŋɨ'yo da'nɨ ure'wapɨyemerɨ xwɨyɨ'a' yayɨ' winɨpaxɨ'pɨ —Apɨ Gorɨxo xwioxɨ'yo mɨmea'mɨ' nerɨ pi'ra'nɨŋɨ' umeŋweanɨ'a'pɨ na'nɨ rɨnɨŋɨ'pɨrɨnɨ. Apɨ wa'ɨ' urɨmerɨ a'ma' pi' pi' sɨmɨxɨ' yarɨgɨ'a'yo tɨ'nɨ uranɨ' xɨxegɨ'nɨ imo'nɨgɨ'a'yo tɨ'nɨ naŋɨ' imɨxɨmerɨ yarɨ'na'
40004024	o yarɨŋɨ'pɨ na'nɨ yanɨ' niwe'a nurɨ Siria pɨropenɨsɨ'yo ŋweagɨ'a'yɨ' nɨ'nɨ arɨ'a' nɨwia'rɨro na'nɨ wigɨ' a'ma' sɨmɨxɨ' xɨxegɨ'nɨ yarɨgɨ'a'yɨ' tɨ'nɨ rɨ'nɨŋɨ' xɨxegɨ'nɨ winarɨgɨ'a'yɨ' tɨ'nɨ a'ma' imɨ'o' dɨŋɨ' xɨxe'roarɨŋɨ'yɨ' tɨ'nɨ xo'xwɨ' yarɨgɨ'a'yɨ' tɨ'nɨ eŋɨ' sɨwi'mɨ' ya'rɨgɨ'a'yɨ' tɨ'nɨ o tɨ'ŋɨ' e na'nɨ nɨmea'mɨ ba'na' o pi'ra'nɨŋɨ' wimɨxɨyarɨŋagɨ na'nɨ
40004025	a'ma' oxɨ' apɨxɨ' obaxɨ' Gariri pɨropenɨsɨ'yo da'ŋɨ'yɨ' tɨ'nɨ Dekaporisɨ pɨropenɨsɨ'yo da'ŋɨ'yɨ' tɨ'nɨ Judia pɨropenɨsɨ'yo da'ŋɨ'yɨ' tɨ'nɨ wigɨ' aŋɨ' xwe' Jerusaremɨ da'ŋɨ'yɨ' tɨ'nɨ iniɨgɨ' Jodanɨ rapa'yo jɨ'arɨwa'mɨnɨ da'ŋɨ'yɨ' tɨ'nɨ epɨ'royɨ' nero omɨ nu'mɨ uxɨ'dɨgɨ'awixɨnɨ.
40005001	Jisaso a'ma' oxɨ' apɨxɨ' niai'wɨ' obaxɨ' o tɨ'ŋɨ' e na'nɨ bɨmiarɨŋagɨ'a nɨwɨnɨrɨ dɨ'wɨ' mɨŋɨ'yo na'nɨ nɨyoarɨ e'ɨ' nɨŋwearɨ xegɨ' wiepɨsarɨŋɨ'yɨ' xɨ'o tɨ'ŋɨ' e na'nɨ ba'na'
40005002	o nure'wapɨya nurɨ re urɨŋɨnigɨnɨ,
40005003	“A'ma' gɨyɨ' gɨyɨ'ne' ‘Nionɨ nɨgɨ'pɨ apa'nɨrɨnɨ.’ mɨrɨpa e'ɨ'a'yɨ'ne', ‘A'ma' arɨra' oneai'poyɨ.’ yaiwiarɨgɨ'a'yɨ'ne', Gorɨxo xwioxɨ'yo mɨmea'mɨ' nɨseairɨ pi'ra'nɨŋɨ' seameŋweanɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005004	A'ma' gɨyɨ' gɨyɨ'ne', ŋwɨ' eanɨrɨ yarɨgɨ'a'yɨ'ne', Gorɨxo mɨŋɨ' ikɨŋwɨ' seamɨrɨnɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005005	A'ma' gɨyɨ' gɨyɨ'ne', ɨ'wɨ' me' nɨrɨmaxɨnɨro sanɨŋɨ' imo'nɨgɨ'a'yɨ'ne', Gorɨxo xwioxɨ'yo mɨmea'mɨ' nerɨ seameŋweanɨ'e da'nɨ xwɨ'a' nɨri'nɨ segɨ' imo'nɨnɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005006	A'ma' gɨyɨ' gɨyɨ'ne', aiwa' na'nɨ agwɨ' seairɨ iniɨgɨ' na'nɨ seainɨrɨ yarɨŋɨ'pa rɨ'a' mɨkɨro' pi'ra'nɨŋɨ' yarɨgɨ'a' ayɨ' na'nɨ'nɨŋɨ' nɨseaimo'nɨrɨ'na' Gorɨxo ananɨ xɨxenɨ seaiinɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005007	A'ma' gɨyɨ' gɨyɨ'ne', a'ma' wi'yo wa' wianarɨgɨ'a'yɨ'ne', Gorɨxo enɨ wa' seawianɨnɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005008	A'ma' gɨyɨ' gɨyɨ'ne', a'ma' sɨŋwɨ' anɨgɨ'e da'nɨranɨ, segɨ'pɨ u'ɨ'a'mɨ da'nɨranɨ, dɨŋɨ' na' bɨnɨ nɨmoro axɨ'pɨnɨ yarɨgɨ'a'yɨ'ne', Gorɨxo xewanɨŋo sɨwa' seainɨnɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005009	A'ma' gɨyɨ' gɨyɨ'ne', a'ma' mɨxɨ' inarɨ'na' nuro pɨyɨ'a' wɨ'rarɨgɨ'a'yɨ'ne', Gorɨxo ayɨ' na'nɨ ‘Gɨ' niai'wɨ'xɨnɨ.’ rɨnɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005010	A'ma' gɨyɨ' gɨyɨ'ne', we' ro'nɨŋɨ' Gorɨxo e e'ɨ'rɨxɨnɨrɨ wimo'narɨŋɨ'pɨ xɨ'darɨŋagɨ'a na'nɨ xeanɨŋɨ' seaika'rɨ'a'yɨ'ne', o xwioxɨ'yo mɨmea'mɨ' nɨseairɨ pi'ra'nɨŋɨ' seameŋweanɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005011	A'ma' gɨyɨ' gɨyɨ'ne', nionɨ nɨxɨ'darɨŋagɨ'a na'nɨ ikayɨ'wɨ' searɨro xeanɨŋɨ' seaika'rɨro pi' pi' xwɨyɨ'a' yapɨ' seaxekwɨ'moro seaiarɨ'na'yɨ', yayɨ' seainɨpaxɨ'yɨ'ne'rɨnɨ.
40005012	Eŋi'na' wɨ'a' ro'kiamoagɨ'a'wamɨ xeanɨŋɨ' nɨwika'ra wagɨ'a'pa axɨ'pɨ seyɨ'ne' enɨ nɨseaika'ra warɨ'na'yɨ', seyɨ'ne' aŋɨ'namɨ nɨpeyirɨ'na' Gorɨxo yayɨ' nɨseaimorɨ amɨpi' aya' rɨmɨxarɨŋɨ'pɨ seaiapɨnɨ'a' eŋagɨ na'nɨ yayɨ' seainɨpaxɨ'yɨ'ne'rɨnɨ.
40005013	“Saxɨ' aiwa'yo nɨmorɨ nɨnɨrɨ'na'yɨ' awɨ'i' yarɨŋɨ'pa seyɨ'ne' nionɨ seararɨŋa'yo pi'ra'nɨŋɨ' nɨnɨxɨ'dɨro'na' a'ma' nɨyonɨ enɨ nɨwi'wapɨyiro saxɨ' awɨ'i' yarɨŋɨ'pa axɨpɨ'nɨŋɨ' wimɨxɨ'ɨ'rɨxɨnɨ. Saxɨ' awɨ'i' yarɨŋɨ'pɨ nɨpurɨ rɨxa ura'wɨ'nɨŋɨ' imo'nɨŋa'na'yɨ' arɨre e'a'na' a'mɨ awɨ'i' imo'nɨnɨŋoɨ? Oweoɨ, amɨpi' wi' imɨxɨpaxɨ' mimo'nɨŋagɨ na'nɨ o'ɨ' e emɨ mɨwia'ro'mo'a'na' a'ma' xwɨrɨŋwɨ' osɨxayarɨgɨ'a'rɨnɨ. Seyɨ'ne' nionɨ seararɨŋa'yo nɨnɨwiai'kirɨ'na'yɨ', saxɨ' rɨxa ura'wɨ'nɨŋɨ' imo'nɨŋɨ'pɨ emɨ moarɨgɨ'a'pa Gorɨxo enɨ axɨ'pɨ emɨ e seamonɨ'a'rɨnɨ.
40005014	Seyɨ'ne' a'ma' Gorɨxomɨ xɨ'dɨpɨ'rɨ'a na'nɨ uyɨ'wɨ' nɨmɨxa'roro wɨ'a'nɨŋɨ' uyamopɨ'rɨ'a'rɨnɨ. Aŋɨ' dɨ'wɨ' mɨŋɨ'yo ikwɨ'ro'nɨŋɨ'pɨ'nɨŋɨ' i'nɨmɨ mimo'nɨ' eŋɨ'pɨ yapɨ seyɨ'ne' enɨ nionɨ pi'ra'nɨŋɨ' nɨnɨxɨ'dɨro'na'yɨ', a'ma' nɨyonɨ sɨŋa'nɨ e wimo'nɨpɨ'rɨ'a'rɨnɨ.
40005015	A'ma' ramɨxɨ' nɨmɨxa'roro sɨxɨ' wa' nɨmearo sɨxɨ' ikwaseaa'rarɨgɨ'a'manɨ. Nɨmɨxa'roro sea'yɨ e i'kwiaŋwɨ'yo ŋwɨra'ra'rarɨgɨ'a'rɨnɨ. Sea'yɨ e ta'na'yɨ' a'ma' aŋɨ'yo i'nɨmɨ ŋweagɨ'a' nɨyonɨ wɨ'a' wo'kiarɨŋɨ'rɨnɨ.
40005016	Ramɨxɨ' sea'yɨ e ikwia'ra'ra'na' a'ma' nɨyonɨ wɨ'a' wo'kiarɨŋɨ'pa'nɨŋɨ' seyɨ'ne' enɨ a'ma' sɨŋwɨ'yo da'nɨ we' ro'nɨŋɨ' imo'nɨro a'ma'yo arɨra' wiro nero'na'yɨ' a'ma' sɨŋwɨ' nɨseanɨro ‘Ayɨ' Gorɨxomɨ nɨxɨ'dɨro na'nɨ rɨ'a yarɨŋoɨ?’ nɨyaiwiro omɨ sea'yɨ e umepɨ'rɨ'a'rɨnɨ.
40005017	Seyɨ'ne' nionɨ na'nɨ ‘O Gorɨxoya' ŋwɨ' ikaxɨ' Moseso nɨrɨrɨ eaŋɨ'pɨ tɨ'nɨ wɨ'a' ro'kiamoagɨ'a'wa nɨrɨro eagɨ'a'pɨ tɨ'nɨ enɨ xwɨ'a' iwenɨ na'nɨ bɨŋɨ'rɨnɨ.’ mɨniaiwipanɨ. Xwɨ'a' iwenɨ na'nɨ mɨbɨ' amɨpi' nɨrɨnɨrɨ ea'nɨŋɨ'pɨ sɨnɨ xɨxenɨ imo'nɨnɨ'a na'nɨ bɨŋa'rɨnɨ.
40005018	Aga nepa seararɨŋɨnɨ. Xwɨ'a'ri' tɨ'nɨ aŋɨ'na tɨ'nɨ sɨnɨ eŋa'na'yɨ' ŋwɨ' ikaxɨ' nɨrɨnɨrɨ ea'nɨŋɨ' nɨpɨnɨ sɨnɨ xɨxenɨ mimo'nɨpa eŋa'na'yɨ' na' bɨnɨ onɨmia'pɨ rɨnɨŋɨ' apɨ aiwɨ xwɨ'a' iwenɨ'a'manɨ.
40005019	A'ma' gɨyɨ' gɨyɨ'ne' ŋwɨ' ikaxɨ' nɨrɨnɨrɨ ea'nɨŋɨ'pɨ bɨ na'nɨ ‘Xwe'manɨ. Xwɨyɨ'a' nɨmearɨpaxɨ'manɨ.’ nɨyaiwiro oga'mɨ' nero a'ma' wi' enɨ axɨ'pɨ oga'mɨ' epɨ'rɨ na'nɨ nɨwi'wapɨyirɨ'na'yɨ', Gorɨxo xwioxɨ'yo mɨmea'mɨ' nerɨ seameŋweanɨ'i'na' e yarɨgɨ'a'yɨ' na'nɨ ‘Sɨyikwɨ'pia'nɨŋɨ' imo'nɨgɨ'a'yɨ'rɨnɨ.’ rɨpɨ'rɨ'a'rɨnɨ. Gɨyɨ' gɨyɨ'ne' ŋwɨ' ikaxɨ' nɨrɨnɨrɨ ea'nɨŋɨ'pɨ xɨxenɨ axɨ'pɨ nero a'ma' wi' enɨ axɨ'pɨ epɨ'rɨ na'nɨ nɨwi'wapɨyirɨ'na'yɨ', Gorɨxo xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ'i'na' e yarɨgɨ'a'yɨ' na'nɨ ‘A'ma' xwe' mamadɨ'rɨxa'nɨŋɨ' imo'nɨgɨ'a'yɨ'rɨnɨ.’ rɨpɨ'rɨ'a'rɨnɨ.
40005020	‘Seyɨ'ne' Parisiowa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ “None ŋwɨ' ikaxɨ' ea'nɨŋɨ'pimɨ nɨxɨ'dɨrane e nerɨ'na'yɨ' we' ro'nɨŋɨ' yarɨŋwɨnɨ.” yaiwinarɨgɨ'a'pɨ mɨmu'ropa nerɨ'na'yɨ', Gorɨxo xwioxɨ'yo mɨmea'mɨ' nɨseairɨ seameŋweanɨ'e wi' ŋweapɨ'rɨ'a'manɨ.’ seararɨŋɨnɨ.
40005021	“Eŋi'na' Moseso segɨ' sea'rɨ'awe'yo ŋwɨ' ikaxɨ' nurɨrɨ'na' ‘Nɨwia'pɨ'nɨmearɨ a'ma' mɨpɨkipanɨ. A'ma' gɨyɨ' e nerɨ'na'yɨ' xwɨrɨxɨ' seamepɨ'rɨ'a'rɨnɨ.’ urɨŋɨ'pɨ seyɨ'ne' rɨxa arɨ'a' nɨwiro nɨjɨ'a' imo'nɨŋoɨ.
40005022	Ayɨ' naŋɨ' nerɨ aiwɨ agwɨ nionɨ a'mɨ bɨ nɨpɨkwɨnɨ naŋɨ' sea'yɨ e nimɨxɨrɨ re seararɨŋɨnɨ, ‘A'ma' gɨyɨ' xegɨ' a'ma' imo'nɨgɨ'a' wo na'nɨ wikɨ' nɨwo'nɨrɨ mɨxɨ' nurɨrɨ'na'yɨ' aŋɨ' e da'nɨ xwɨrɨxɨ' mepɨ'rɨ'a'rɨnɨ. Gɨyɨ' xegɨ' a'ma' imo'nɨgɨ'a' womɨ “Dɨŋɨ' mayɨ' roxɨnɨ.” nurɨrɨ'na'yɨ' opisɨ' aŋɨ'yo da'nɨ xwɨrɨxɨ' mepɨ'rɨ'a'rɨnɨ. Gɨyɨ' xegɨ' a'ma' imo'nɨgɨ'a' womɨ “Majɨmajɨ'a' ika'rɨnarɨŋɨ' roxɨnɨ.” nurɨrɨ'na'yɨ' xewanɨŋo xwɨyɨ'a' nɨmea'rɨnɨrɨ rɨ'a' anɨŋɨ' wearɨŋɨ'yo ikeaa'rɨpɨ'rɨ'a'rɨnɨ.’ seararɨŋɨnɨ.
40005023	Ayɨna'nɨ Gorɨxo na'nɨ aiwa' peaxɨ' tɨmɨnɨrɨ nerɨ'na' dɨŋɨ' re sina'na' ‘Gɨ' a'ma' imo'nɨgɨ'a'yɨ' wo sɨnɨ xwɨyɨ'a' nɨmearɨpaxɨ' imo'nɨnɨ.’ dɨŋɨ' e sina'na'yɨ'
40005024	aiwa' peaxɨ' tarɨgɨ'e mɨda'nɨŋɨ' e nɨtɨmɨ nurɨ omɨ xa'mɨ pɨyɨ'a' nɨwɨ'rɨnɨma'na' a'mɨ rɨ'wɨ'yo da'nɨ nɨbɨrɨ dɨxɨ' aiwa' peaxɨ' tɨrɨ'ɨnɨ.
40005025	Seyɨ'ne' woxɨ a'ma' wo tɨ'nɨ xwɨyɨ'a' mearɨnɨpaxɨ' imo'nɨŋa'na'yɨ' xwɨrɨxɨ'yo rɨwa'rɨnɨnɨ na'nɨ sɨnɨ o'ɨ' e o tɨ'nɨ nuri'na' aŋɨ'nɨ pɨyɨ'a' wɨ'rɨnɨrɨ'ɨnɨ. E mepa nerɨ'na'yɨ', o xwɨrɨxɨ'yo rɨwa'ra'na' gapɨmanɨ' xwɨrɨxɨ' mearɨŋo e da'nɨ porisowa tɨ'ŋɨ' e rɨwa'ra'na' awa gwɨ' aŋɨ'yo rɨwa'rɨpɨ'rɨ'a'rɨnɨ.
40005026	Aga nepa re seararɨŋɨnɨ, ‘Joxɨ ɨ'wɨ' eŋɨ'yɨ' na'nɨ nɨgwɨ' ɨ'wɨ' eŋɨ'pɨ tɨ'nɨ xɨxenɨ nɨroarɨ mɨwipa nerɨ'na'yɨ', anɨŋɨ' e ŋweaŋa'na' wi' pɨ'nɨ nɨrɨwia'rɨro rɨwa'ramopaxɨ' mimo'nɨnɨ.’ seararɨŋɨnɨ.
40005027	“Eŋi'na' Moseso segɨ' sea'rɨ'awe'yo ŋwɨ' ikaxɨ' nurɨrɨ'na' rɨ'wamɨŋɨ' nearɨ ‘Mea'nɨgɨ'i'pagwi' a'ma' wi' tɨ'nɨ ɨ'wɨ' minɨpanɨ.’ nurɨrɨ eaŋɨ'pɨ seyɨ'ne' arɨ'a' nɨwiro nɨjɨ'a' imo'nɨŋoɨ.
40005028	Ayɨ' naŋɨ' nerɨ aiwɨ agwɨ a'mɨ bɨ nɨpɨkwɨnɨ naŋɨ' sea'yɨ e nimɨxɨrɨ re seararɨŋɨnɨ, ‘A'ma' nɨ'nɨ gɨyɨ' gɨyɨ' apɨxɨ' wi'mɨ “Nionɨ i' tɨ'nɨ ɨ'wɨ' inɨpaxonɨrɨnɨ.” yaiwimɨnɨrɨ na'nɨ sɨŋwɨ' ɨ'wɨ' nɨwɨnɨrɨ'na'yɨ', o rɨxa dɨŋɨ' tɨ'nɨ ɨ'wɨ' inarɨŋiɨ.’ seararɨŋɨnɨ.” urɨŋɨnigɨnɨ.
40005029	O a'ma' ayɨ' dɨŋɨ' oeyi'ro'nɨ'poyɨnɨrɨ re urɨŋɨnigɨnɨ, “Segɨ' sɨŋwɨ' wɨyɨ'ji ‘Ɨ'wɨ' apɨ eɨ.’ rɨra'na'yɨ' sɨŋwɨ' e rɨrɨ'ɨ'yi nɨyorɨ emɨ morɨ'ɨnɨ. E ninɨro'na'yɨ' rɨ'nɨŋɨ' xwe' nɨseainɨrɨŋɨ' aiwɨ Gorɨxo rɨ'a' anɨŋɨ' wearɨŋɨ'yo seaikeaa'ra'na' rɨ'nɨŋɨ' seainɨmɨnɨrɨ eŋɨ'pɨ'nɨŋɨ' seainɨnɨ'a'manɨ. Sɨŋwɨ' wɨyinɨ anɨpa' nimo'nɨrɨ'na'yɨ' ayɨ' naŋɨ' meŋagɨ aiwɨ joxɨ sɨnɨ sɨŋɨ' urɨ'a' eŋagɨ na'nɨ ayɨ' ananɨrɨnɨ.
40005030	Dɨxɨ' we' onamɨŋu' tɨ'nɨ ɨ'wɨ' na'nɨ ɨ'eapa' sina'na'yɨ' ‘Gorɨxo gɨ' wara' nɨri'nɨ rɨ'a' anɨŋɨ' wearɨŋɨ'yo nikeaa'rɨnɨgɨnɨ.’ nɨyaiwirɨ we'u' nɨwa'kwi'nɨrɨ emɨ morɨ'ɨnɨ. E ninɨrɨ'na'yɨ' rɨ'nɨŋɨ' xwe' nɨsinɨrɨ aiwɨ rɨ'nɨŋɨ' Gorɨxo rɨ'a' anɨŋɨ' wearɨŋɨ'yo sikeaa'ra'na' sinɨmɨnɨrɨ eŋɨ'pɨ'nɨŋɨ' sinɨnɨ'a'manɨ. We' wu'nɨ nɨwa'kwi'nɨrɨ'na'yɨ' ayɨ' naŋɨ' meŋagɨ aiwɨ joxɨ sɨnɨ sɨŋɨ' urɨ'a' eŋagɨ na'nɨ ayɨ' ananɨrɨnɨ.
40005031	“Eŋi'na' Moseso ŋwɨ' ikaxɨ' nɨrɨrɨ rɨ'wamɨŋɨ' re eaŋɨnigɨnɨ, ‘A'ma' go go xegɨ' xiepi'mɨ “Emɨ omo'mɨnɨ.” nɨyaiwirɨ'na'yɨ' a'ma' nɨ'nɨ “O apɨxi'mɨ rɨxa emɨ moŋoɨ.” yaiwipɨ'rɨ na'nɨ payɨ' wɨna nimɨxɨrɨ mɨnɨ wiowa'rɨ'wɨnɨgɨnɨ.’ Moseso rɨ'wamɨŋɨ' naŋɨ' e nɨrɨrɨ eaŋɨ' aiwɨ
40005032	agwɨ nionɨ a'mɨ bɨ nɨpɨkwɨnɨ naŋɨ' sea'yɨ e nimɨxɨrɨ re seararɨŋɨnɨ, ‘Go go xegɨ' xiepi' xa'mɨ meaŋi' a'ma' wo tɨ'nɨ ɨ'wɨ' bɨ minarɨ'na' emɨ nɨmorɨ'na'yɨ' i' a'ma' womɨ nɨmea'nɨrɨ ai' xa'mɨ nɨmearɨ emɨ moŋoya' dɨŋɨ'yo da'nɨ ɨ'wɨ' inarɨŋiɨ. Go go apɨxɨ' wa nɨmearo emɨ mogɨ'i'mɨ nɨmearɨ'na'yɨ' ayɨ' enɨ i' tɨ'nɨ ɨ'wɨ' inarɨŋiɨ.’ seararɨŋɨnɨ.
40005033	“Eŋi'na' Moseso segɨ' sea'rɨ'awe'yo ŋwɨ' ikaxɨ' nurɨrɨ'na' rɨ'wamɨŋɨ' rɨpɨ nearɨ re urɨŋɨnigɨnɨ, ‘Seyɨ'ne' woxɨ woxɨ sɨ'ŋa'yo a'rɨxa' nɨwirɨ “Sɨ'ŋa' ro ŋweaŋe da'nɨ rɨrarɨŋɨnɨ.” nurɨrɨ'na' yapɨ' bɨ murɨpanɨ. E nurɨrɨ'na' Gorɨxoya' sɨŋwɨ'yo da'nɨ axɨ'pɨ e'ɨrɨxɨnɨ.’ Rɨ'wamɨŋɨ' e nurɨrɨ eaŋɨ'pɨ seyɨ'ne' arɨ'a' nɨwiro nɨjɨ'a' nimo'nɨrɨ aiwɨ
40005034	agwɨ nionɨ a'mɨ bɨ nɨpɨkwɨnɨ naŋɨ' sea'yɨ e nimɨxɨrɨ re seararɨŋɨnɨ, ‘Xwɨyɨ'a' bɨ nɨrɨrɨ'na' sɨ'ŋa' tɨ'ŋɨ' e da'nɨ mɨrɨpa e'ɨ'rɨxɨnɨ. Aŋɨ'na ayɨ' Gorɨxoya' i'kwiaŋwɨ' e'ɨ' ŋweanɨ na'nɨ imo'nɨŋagɨ na'nɨ e da'nɨ xwɨyɨ'a' “E rɨrarɨŋɨnɨ.” mɨrɨpa e'ɨ'rɨxɨnɨ. Xwɨ'a'ri' enɨ ayɨ' Gorɨxoya' sɨkwɨ' tɨ'nɨ xwɨrɨŋwɨ' nosaxɨrɨ ŋweaŋɨ'ri' eŋagɨ na'nɨ xwɨ'a' rɨri' eŋe da'nɨ xwɨyɨ'a' “E rɨrarɨŋɨnɨ.” mɨrɨpa e'ɨ'rɨxɨnɨ. Jerusaremɨ ayɨ' aŋɨ' mɨxɨ' ina'yɨ' Gorɨxoya' eŋagɨ na'nɨ aŋɨ' apimɨ da'nɨ enɨ murɨpa e'ɨ'rɨxɨnɨ.
40005035	agwɨ nionɨ a'mɨ bɨ nɨpɨkwɨnɨ naŋɨ' sea'yɨ e nimɨxɨrɨ re seararɨŋɨnɨ, ‘Xwɨyɨ'a' bɨ nɨrɨrɨ'na' sɨ'ŋa' tɨ'ŋɨ' e da'nɨ mɨrɨpa e'ɨ'rɨxɨnɨ. Aŋɨ'na ayɨ' Gorɨxoya' i'kwiaŋwɨ' e'ɨ' ŋweanɨ na'nɨ imo'nɨŋagɨ na'nɨ e da'nɨ xwɨyɨ'a' “E rɨrarɨŋɨnɨ.” mɨrɨpa e'ɨ'rɨxɨnɨ. Xwɨ'a'ri' enɨ ayɨ' Gorɨxoya' sɨkwɨ' tɨ'nɨ xwɨrɨŋwɨ' nosaxɨrɨ ŋweaŋɨ'ri' eŋagɨ na'nɨ xwɨ'a' rɨri' eŋe da'nɨ xwɨyɨ'a' “E rɨrarɨŋɨnɨ.” mɨrɨpa e'ɨ'rɨxɨnɨ. Jerusaremɨ ayɨ' aŋɨ' mɨxɨ' ina'yɨ' Gorɨxoya' eŋagɨ na'nɨ aŋɨ' apimɨ da'nɨ enɨ murɨpa e'ɨ'rɨxɨnɨ.
40005036	Dɨxɨ' dɨŋɨ'yo da'nɨ dɨ'a' wɨyi pɨ'pɨ'o' oŋɨ' werɨ apɨ'a' weŋɨ' werɨ epaxɨ' mimo'nɨŋagɨ na'nɨ “Gɨ' mɨŋɨ' rɨyimɨ da'nɨ rɨrarɨŋɨnɨ.” wi' murɨpa e'ɨ'rɨxɨnɨ.
40005037	Pɨ'ne' nurɨrɨ'na' sa “Oyɨ.” urɨrɨ “Oweoɨ.” urɨrɨ xɨxenɨ e'ɨ'rɨxɨnɨ. Wi'nɨ nɨra nurɨ “Sɨ'ŋa' tɨ' tɨ'ŋɨ' e da'nɨ rɨrarɨŋɨnɨ.” nurɨrɨ'na'yɨ', rɨxa Oboya' dɨŋɨ'yo da'nɨ yarɨŋoɨ.’ seararɨŋɨnɨ.
40005038	“Eŋi'na' Moseso segɨ' sea'rɨ'awe'yo ŋwɨ' ikaxɨ' nurɨrɨ'na' rɨ'wamɨŋɨ' nearɨ re urɨŋɨ'pɨ, ‘A'ma' wa seyɨ'ne'ya' womɨ sɨŋwɨ' pɨ'rɨ' seauyɨki'a'na' seyɨ'ne' enɨ waya' womɨ sɨŋwɨ' pɨ'rɨ' uyɨkirɨ'ɨnɨ. Wa seyɨ'ne'ya' womɨ maŋɨ' pɨ'rɨ' seayi'rea'a'na' seyɨ'ne' enɨ waya' womɨ pɨ'rɨ' uyi'rearɨ'ɨnɨ.’ nurɨrɨ eaŋɨ'pɨ seyɨ'ne' arɨ'a' nɨwiro nɨjɨ'a' imo'nɨŋoɨ.
40005039	Ayɨ' naŋɨ' nerɨ aiwɨ agwɨ nionɨ a'mɨ bɨ nɨpɨkwɨnɨ naŋɨ' sea'yɨ e nimɨxɨrɨ re seararɨŋɨnɨ, ‘Mɨxɨ' seyɨ'ne' seai'a'na' seyɨ'ne' xɨxe mɨwipanɨ. A'ma' wo marɨpɨŋwɨ'yo iwaŋɨ' rea'a'na' xɨ'omɨ enɨ mea' a'mɨ bɨ tɨ'nɨ rea'mɨnɨrɨ yarɨ'na' xe oneanɨrɨ marɨpɨŋwɨ' mɨda'nɨ wimɨxɨrɨ'ɨnɨ.
40005040	A'ma' wo xwɨrɨxɨ' nɨrɨmerɨ dɨxɨ' sorɨ'a' rɨra'pɨmɨnɨrɨ yarɨ'na' xɨ'o xe onɨra'pɨnɨrɨ sɨŋwɨ' nɨwɨnɨrɨ iyɨ'a' nɨpa'nɨ me'u' enɨ mɨnɨ wirɨ'ɨnɨ.
40005041	Porisɨ' woranɨ, gapɨmanɨ' woranɨ, “Nɨgwɨ' na'nɨ marɨ'a', joxɨ saŋɨ' nɨnɨra'pɨrɨ nɨgɨ' saŋɨ' rɨpɨ nɨmea'mɨ aŋɨ' apimɨ na'nɨ nuiɨ.” rɨra'na' “Nɨgwɨ' mea'mɨ imorɨ nɨmea'mɨ umɨnɨre'ɨnɨ?” mɨyaiwipanɨ. Aŋɨ' xɨ'o rɨrɨ'ɨ'pimɨ nɨre'morɨ aiwɨ “A'mɨ aŋɨ' bimɨ na'nɨ ananɨ nɨmea'mɨ oruimɨnɨ.” urɨrɨ'ɨnɨ.
40005042	A'ma' wo amɨpi' na'nɨ xegɨ' dɨŋɨ' nɨyaiwirɨ rɨxɨŋɨ' rɨrɨ'ɨ'pɨyɨ' sa mɨnɨ wirɨ'ɨnɨ. A'ma' wo “Amɨpi' wi' nionɨya' rɨ'we'na' siapɨmɨ'a na'nɨ joxɨya' niapeɨ.” rɨra'na'yɨ' “Menɨnɨ.” murɨpanɨ. Sa mɨnɨ wirɨ'ɨnɨ.’ seararɨŋɨnɨ.
40005043	“Eŋi'na' Moseso segɨ' sea'rɨ'awe'yo ŋwɨ' ikaxɨ' nurɨrɨ'na' rɨ'wamɨŋɨ' nearɨ re urɨŋɨ'pɨ, ‘A'ma' dɨxɨ'yoyɨ' dɨŋɨ' sɨpi' si'wɨnɨgɨnɨ.’ nurɨrɨ eaŋɨ'pɨ seyɨ'ne' arɨ'a' nɨwiro nɨjɨ'a' imo'nɨŋoɨ. Xwɨyɨ'a' rɨpɨ, segɨ' a'mɨna'owa rɨgɨ'a'pɨ ‘Xepɨxepa' ro'nɨgɨ'a'yɨ' tɨ'nɨ wikɨ' tɨ'nɨ inɨrɨ'ɨnɨ.’ rɨgɨ'a'pɨ enɨ seyɨ'ne' rɨxa nɨjɨ'a' imo'nɨŋoɨ.
40005044	Ayɨ' e nerɨ aiwɨ nionɨ a'mɨ bɨ nɨpɨkwɨnɨ naŋɨ' sea'yɨ e nimɨxɨrɨ re seararɨŋɨnɨ, ‘Dɨxɨ' xepɨxepa' ro'nɨgɨ'a'yɨ' na'nɨ dɨŋɨ' sɨpi' si'wɨnɨgɨnɨ. A'ma' xeanɨŋɨ' seaika'rarɨgɨ'a'yo naŋɨ' wi' owi'meanɨrɨ Gorɨxomɨ rɨxɨŋɨ' urɨrɨ'ɨnɨ.
40005045	Seyɨ'ne' e nerɨ'na'yɨ', nepa niai'wɨ' segɨ' a'po Gorɨxoya' niai'wɨ'yɨ'ne'nɨŋɨ' imo'nɨŋoɨ.’ seararɨŋɨnɨ. Ayɨ' rɨpɨ na'nɨ seararɨŋɨnɨ. Xewanɨŋoya' dɨŋɨ' tɨ'nɨ a'ma' sɨpi' ayo tɨ'nɨ naŋɨ' ayo tɨ'nɨ sogwɨ' wanarɨŋɨ'rɨnɨ. Inia' enɨ oya' dɨŋɨ' tɨ'nɨ we' ro'nɨgɨ'a' ayo tɨ'nɨ we' mɨro'nɨgɨ'a' ayo tɨ'nɨ eaarɨŋɨ'rɨnɨ. O ‘A'ma' sɨpi' ayo aiwɨ inia' wearɨ sogwɨ' wanɨrɨ mepa oenɨ.’ yaiwiarɨŋɨ'manɨ. Seyɨ'ne' o xegɨ' niai'wɨ'yɨ'ne' eŋagɨ na'nɨ a'ma' segɨ'yo tɨ'nɨ xepɨxepa' ro'nɨgɨ'a'yo tɨ'nɨ aiwɨ Gorɨxo yarɨŋɨ'pa axɨ'pɨ we'yo merɨ'ɨnɨ.
40005046	Seyɨ'ne' a'ma' dɨŋɨ' sɨxɨ' seayigɨ'a'yonɨ dɨŋɨ' sɨpi' nɨwiro'na'yɨ', ‘Nene e yarɨŋagwɨ na'nɨ Gorɨxo yayɨ' nɨneairɨ amɨpi' aya' tɨ'ŋɨ' bɨ neaiapɨnɨ'a'rɨnɨ.’ rɨyaiwiarɨŋoɨ? Oweoɨ! A'ma' takisɨ' na'nɨ nɨgwɨ' nɨneara'pɨrɨ'na' xɨxenɨ mɨneara'pɨ' bɨ ɨ'wɨ' neara'parɨgɨ'a'wa axɨ'pɨ dɨŋɨ' sɨxɨ' uyigɨ'a'yonɨ dɨŋɨ' sɨpi' nɨwiro na'nɨ ‘Gorɨxo amɨpi' aya' tɨ'ŋɨ' bɨ mɨnɨ winɨ'a'rɨnɨ.’ yaiwiarɨŋwa'ranɨ? Oweoɨ!
40005047	A'ma' dɨxɨ'yonɨ o'ɨ' e sɨŋwɨ' nɨwɨnɨrɨ yayɨ' nɨwirɨ'na'yɨ', ‘A'ma' wi' yarɨgɨ'a'yɨ' tɨ'nɨ xɨxenɨ mimo'nɨ' mu'roarɨŋwɨnɨ.’ rɨyaiwinarɨŋoɨ? Oweoɨ! A'ma' Gorɨxomɨ mɨxɨ'dɨpa yarɨgɨ'a'yɨ' ai' axɨ'pɨ seyɨ'ne' yarɨgɨ'a'pa enɨ e yarɨŋagɨ'a na'nɨ e mɨyaiwipanɨ.
40005048	Ayɨna'nɨ segɨ' se'no, aŋɨ'namɨ ŋweaŋo we' ro'nɨŋɨ' nimo'nɨrɨ a'ma' naŋɨ' ayo tɨ'nɨ sɨpi' ayo tɨ'nɨ ai' dɨŋɨ' sɨpi' nɨwirɨ naŋɨ' wiarɨŋɨ'pa seyɨ'ne' enɨ axɨ'pɨ e wirɨ'ɨnɨ.
40006001	“Seyɨ'ne' ‘Naŋɨ' owiimɨnɨ.’ nɨyaiwirɨ'na' a'ma' sɨŋwɨ' nɨseanɨro weyɨ' seamepɨ'rɨ na'nɨ wigɨ' sɨŋwɨ' anɨgɨ'e da'nɨ mɨwipanɨ. Seyɨ'ne' e nero'na'yɨ', se'no, aŋɨ'namɨ ŋweaŋo rɨ'we'na' aya' tɨ'ŋɨ' wi' seaiapɨnɨ'a'manɨ.
40006002	Ayɨna'nɨ ‘Uyi'peayɨ'yo arɨra' nɨwirɨ rɨpɨ mɨnɨ owimɨnɨ.’ nɨyaiwirɨ'na'yɨ', a'ma' sɨpi' erɨ naŋɨ' erɨ yarɨgɨ'a'yɨ' a'ma' sɨŋwɨ' nɨnanɨro weyɨ' onɨme'poyɨnɨrɨ wigɨ' a'ma' womɨ ‘Pe'ka'kɨ' nɨra xa'mɨ nɨmeaɨ.’ nurɨrɨ o'ɨ' eranɨ, rotu' aŋɨ'yoranɨ, yarɨgɨ'a'pa mepa e'ɨ'rɨxɨnɨ. Nionɨ nepa seararɨŋɨnɨ. A'ma' weyɨ' numerɨ'na'yɨ' ayɨ' wigɨ' wimo'narɨŋɨ'pɨ rɨxa meaarɨŋagɨ'a na'nɨ rɨ'we'na' Gorɨxo aya' tɨ'ŋɨ' bɨ wimɨnɨrɨ eŋɨ'pɨ meapɨ'rɨ'a'manɨ.
40006003	‘Uyi'peayɨ'yo arɨra' nɨwirɨ rɨpɨ mɨnɨ owimɨnɨ.’ nɨyaiwirɨ'na'yɨ', we' nu'kau'nɨ tɨ'nɨ mɨwipanɨ. Na' wu'nɨ tɨ'nɨ i'nɨmɨ ɨkwɨso'ɨ'rɨxɨnɨ. I'nɨmɨ e nɨwirɨ'na'yɨ', a'po Gorɨxo sɨŋwɨ' nɨseanɨrɨ rɨ'we'na' yayɨ' nɨseairɨ amɨpi' aya' tɨ'ŋɨ'pɨ xɨ'o seaiapɨmɨnɨrɨ yarɨŋɨ'pɨ ananɨ nɨseaiapɨnɨ'a'rɨnɨ.
40006004	‘Uyi'peayɨ'yo arɨra' nɨwirɨ rɨpɨ mɨnɨ owimɨnɨ.’ nɨyaiwirɨ'na'yɨ', we' nu'kau'nɨ tɨ'nɨ mɨwipanɨ. Na' wu'nɨ tɨ'nɨ i'nɨmɨ ɨkwɨso'ɨ'rɨxɨnɨ. I'nɨmɨ e nɨwirɨ'na'yɨ', a'po Gorɨxo sɨŋwɨ' nɨseanɨrɨ rɨ'we'na' yayɨ' nɨseairɨ amɨpi' aya' tɨ'ŋɨ'pɨ xɨ'o seaiapɨmɨnɨrɨ yarɨŋɨ'pɨ ananɨ nɨseaiapɨnɨ'a'rɨnɨ.
40006005	“Seyɨ'ne' rɨpɨ enɨ Gorɨxomɨ xwɨyɨ'a' rɨrɨmɨ' nɨwirɨ'na' a'ma' sɨpi' rɨrɨ naŋɨ' rɨrɨ yarɨgɨ'a'yɨ' a'ma' sɨŋwɨ' nɨnanɨro weyɨ' onɨme'poyɨnɨrɨ ge ge a'ma' obaxɨ' tɨ'ŋɨ' e rotu' aŋɨ'yoranɨ, o'ɨ' osɨsagwɨ'yoranɨ, e'ɨ' nɨroro Gorɨxomɨ xwɨyɨ'a' rɨrɨmɨ' wiarɨgɨ'a'pa mepa e'ɨ'rɨxɨnɨ. Nionɨ nepa seararɨŋɨnɨ. E yarɨ'na' a'ma' sɨŋwɨ' nɨwɨnɨro weyɨ' numerɨ'na'yɨ' ayɨ' wigɨ' wimo'narɨŋɨ'pɨ rɨxa meaarɨŋagɨ'a na'nɨ rɨ'we'na' Gorɨxo aya' tɨ'ŋɨ' bɨ wimɨnɨrɨ eŋɨ'pɨ meapɨ'rɨ'a'manɨ.
40006006	Seyɨ'ne' Gorɨxomɨ xwɨyɨ'a' rɨrɨmɨ' nɨwirɨ'na' re e'ɨ'rɨxɨnɨ. Dɨxɨ' aŋɨ'yo i'nɨmɨ nɨpa'wirɨ o'waŋɨ' nɨya'rɨma'na' dɨxɨ' a'pomɨ i'nɨmɨ da'nɨ rɨrɨmɨ' wirɨ'ɨnɨ. Seyɨ'ne' i'nɨmɨ da'nɨ nerɨ'na'yɨ', Gorɨxo sɨŋwɨ' nɨseanɨrɨ rɨ'we'na' amɨpi' aya' tɨ'ŋɨ' xɨ'o seaiapɨnɨ'a'pɨ ananɨ nɨseaiapɨnɨ'a'rɨnɨ.
40006007	Gorɨxomɨ xwɨyɨ'a' rɨrɨmɨ' nɨwirɨ'na' a'ma' Gorɨxo na'nɨ majɨ'a'yɨ' omɨ xwɨyɨ'a' rɨrɨmɨ' nɨwirɨ'na' aya' wi' nɨra nuro ‘Nene e nerɨ'na'yɨ', Gorɨxo arɨ'a' neainɨŋoɨ.’ nɨyaiwiro yarɨgɨ'a'pa mepa e'ɨ'rɨxɨnɨ.
40006008	Seyɨ'ne' amɨpi' wi' na'nɨ dɨ'wɨ' nikeamo'nɨro sɨnɨ segɨ' se'no Gorɨxomɨ yarɨŋɨ' mɨwipa eŋa'na' o rɨxa xa'mɨ nɨjɨ'a' imo'nɨŋagɨ na'nɨ Gorɨxo na'nɨ majɨ'a'yɨ' yarɨŋɨ' aya' wi' nɨwia nuro'na' yarɨgɨ'a'pa mepa e'ɨ'rɨxɨnɨ.
40006009	Gorɨxomɨ xwɨyɨ'a' rɨrɨmɨ' nɨwirɨ'na' re urɨ'ɨ'rɨxɨnɨ, ‘Negɨ' a'poxɨnɨ, aŋɨ'namɨ ŋweaŋoxɨnɨ, “A'ma' nɨ'nɨ joxɨnɨ ŋwɨ'a'oxɨ eŋagɨ na'nɨ we'yo orɨme'poyɨ.” neaimo'narɨnɨ.
40006010	“Joxɨ xwioxɨ'yo mɨmea'mɨ' nɨneairɨ neameŋwearɨ'a na'nɨ oimo'nɨnɨ.” neaimo'narɨnɨ. Aŋɨ'namɨ amɨpi' joxɨ “E oe'poyɨ.” simo'narɨŋɨ'pɨ na'nɨ yarɨgɨ'a'pa nene “Xwɨ'a' rɨri'mɨ enɨ axɨ'pɨ e oyaneyɨ.” neaimo'narɨnɨ.
40006011	Agwɨ sɨ'a' rɨyi aiwa' nanɨ na'nɨ neaiapeɨ.
40006012	A'ma' nene ɨ'wɨ' neai'ɨ'a'yo yokwarɨmɨ' wiiarɨŋwa'pa joxɨ enɨ nene yokwarɨmɨ' neaiiɨ.
40006013	A'ma' wi' eŋɨ' ea'nɨgɨ'a'rɨ'anɨrɨ iwamɨ'o' owi'wapɨyi'poyɨnɨrɨ sɨŋwɨ' mɨneanɨpanɨ. Obo mɨmɨwiai'kɨ' neainɨgɨnɨrɨ awi' neameŋwea'ɨrɨxɨnɨ. [Xwioxɨ'yo mɨmea'mɨ' nɨneairɨ pi'ra'nɨŋɨ' neameŋweapaxoxɨ imo'nɨrɨ eŋɨ' sɨxɨ' ea'nɨpaxoxɨ imo'nɨrɨ ikɨ'nɨpaxoxɨ imo'nɨrɨ eŋoxɨ, i'ni'na' ayɨ' joxɨnɨ eŋagɨ na'nɨ rarɨŋɨnɨ. “E e imo'nɨ'wɨnɨgɨnɨ.” neaimo'narɨnɨ.] Gorɨxomɨ rɨxɨŋɨ' nurɨrɨ'na' e urɨ'ɨ'rɨxɨnɨ.
40006014	Seyɨ'ne' a'ma' wi' ɨ'wɨ' seai'ɨ'a'yo yokwarɨmɨ' wii'a'na'yɨ', se'no Gorɨxo, aŋɨ'namɨ ŋweaŋo seyɨ'ne'ya' enɨ yokwarɨmɨ' nɨseaiinɨŋoɨ.
40006015	E nerɨ ai' ɨ'wɨ' seai'ɨ'a'yo yokwarɨmɨ' mɨwipa e'a'na'yɨ', segɨ' se'no enɨ seyɨ'ne'ya' yokwarɨmɨ' seaiinɨmenɨŋoɨ.
40006016	“Seyɨ'ne' aiwa' ŋwɨ'a' nɨŋwɨra'rɨnɨrɨ'na' a'ma' sɨpi' ero naŋɨ' ero yarɨgɨ'a'yɨ' sɨ'mɨ' nɨyɨmiro yarɨgɨ'a'pa mepa e'ɨ'rɨxɨnɨ. Ayɨ' a'ma' sɨŋwɨ' nɨranɨro sɨ'mɨmaŋɨ' siyo' xeŋa'na' ayɨ' re yaiwipɨ'rɨ ‘O aiwa' ŋwɨ'a' ŋwɨra'rɨnɨŋorɨ'anɨ?’ oyaiwi'poyɨnɨrɨ emearɨgɨ'a'pa mepa e'ɨ'rɨxɨnɨ. Nionɨ nepa re seararɨŋɨnɨ, ‘Ayɨ' a'ma' weyɨ' onɨme'poyɨnɨrɨ e nero wigɨ' wimo'narɨŋɨ'pɨ rɨxa a'ma' weyɨ' ume'agɨ'a na'nɨ aya' tɨ'ŋɨ' rɨ'we'na' wimɨnɨrɨ eŋɨ'pɨ wi' meapɨ'rɨ'a'manɨ.’ seararɨŋɨnɨ.
40006017	Seyɨ'ne' aiwa' ŋwɨ'a' nɨŋwɨra'rɨnɨrɨ'na' a'ma' ‘O aiwa' ŋwɨ'a' mɨŋweaŋorɨnɨ.’ yaiwipɨ'rɨ na'nɨ dɨ'a' komɨxɨ' ninɨro sɨ'mɨmaŋɨ'yo wayɨ' nɨro'nɨro e'ɨ'rɨxɨnɨ. Seyɨ'ne' yumɨ'i' e nerɨ'na'yɨ', segɨ' se'no Gorɨxo sɨŋwɨ' nɨseanɨrɨ rɨ'we'na' yayɨ' nɨseairɨ aya' tɨ'ŋɨ'pɨ bɨ mɨnɨ nɨseaiapɨnɨ'a'rɨnɨ.
40006018	Seyɨ'ne' aiwa' ŋwɨ'a' nɨŋwɨra'rɨnɨrɨ'na' a'ma' ‘O aiwa' ŋwɨ'a' mɨŋweaŋorɨnɨ.’ yaiwipɨ'rɨ na'nɨ dɨ'a' komɨxɨ' ninɨro sɨ'mɨmaŋɨ'yo wayɨ' nɨro'nɨro e'ɨ'rɨxɨnɨ. Seyɨ'ne' yumɨ'i' e nerɨ'na'yɨ', segɨ' se'no Gorɨxo sɨŋwɨ' nɨseanɨrɨ rɨ'we'na' yayɨ' nɨseairɨ aya' tɨ'ŋɨ'pɨ bɨ mɨnɨ nɨseaiapɨnɨ'a'rɨnɨ.
40006019	“Xwɨ'a' tɨ'yo amɨpi' aya' rɨmɨxarɨŋɨ'pɨ wi' i'pɨkwɨyɨ' xwɨrɨ'a' ikɨxerɨ wi' nɨgiyɨ' kirɨ wi' rɨweaxwɨ' imo'nɨro nɨ'kwirɨ nɨpa'wiro ɨ'wɨ' mearo epaxɨ' eŋagɨ na'nɨ wi'nɨ wi'nɨ na'nɨ dɨŋɨ' nɨmoro nɨmeaayiro mɨtɨpa e'ɨ'rɨxɨnɨ.
40006020	Seyɨ'ne' Gorɨxoya' sɨŋwɨ'yo da'nɨ we' ro'nɨŋɨ' nimo'nɨro yumɨ'i' a'ma'yo arɨra' nɨwirɨ'na'yɨ' ayɨ' seyɨ'ne' amɨpi' aya' tɨ'ŋɨ'pɨ aŋɨ'namɨ awi' ea'mea'mɨ'nɨŋɨ' ya'rarɨŋoɨ. E i'pɨkwɨyɨ' wi' xwɨrɨ'a' ikɨxerɨ nɨgiyɨ' kirɨ rɨweaxwɨ' imo'nɨro nɨ'kwiro nɨpa'wiro ɨ'wɨ' mearo epaxɨ' mimo'nɨnɨ.
40006021	Segɨ' amɨpi' naŋɨ' aya' rɨmɨxarɨgɨ'a'pɨ xwɨ'a' tɨ'yo weŋa'na'yɨ' ayɨ' xwɨ'a' tɨ'yo na'nɨ dɨŋɨ' mopɨ'rɨ'a'rɨnɨ. Aŋɨ'namɨ weŋa'na'yɨ' ayɨ' e na'nɨ dɨŋɨ' mopɨ'rɨ'a'rɨnɨ.
40006022	“Segɨ' sɨŋwɨ' ayɨ' uyɨ'wɨ'nɨŋɨ' imo'nɨnɨ. Sɨŋwɨ' tɨ'nɨ pi'ra'nɨŋɨ' nanɨro we' ro'nɨŋɨ' nero'na'yɨ' dɨŋɨ' naŋɨ'nɨ aumau'mɨ' ninɨro segɨ' xwioxɨ'yo wɨ'a'nɨŋɨ' seao'kiarɨnɨ.
40006023	E nerɨ ai' segɨ' sɨŋwɨ'yo da'nɨ ɨ'wɨ' na'nɨ nanɨro'na'yɨ' segɨ' dɨŋɨ' xwioxɨ'yo sɨ'a'nɨŋɨ' yimɨxa'rɨnarɨŋoɨ. Dɨxɨ' xwioxɨ'yo wɨ'a'nɨŋɨ' o'nɨŋɨ'pɨ sɨ'a' nɨyimɨxɨrɨ'na'yɨ' ayɨ' aga sɨ'a' xai'wɨ'nɨŋɨ' yimɨxa'rɨnarɨŋoɨ.
40006024	“A'ma' wo a'ma' wau'ya' xɨna'i'nɨŋɨ' nimo'nɨrɨ omɨŋɨ' wiipaxɨ' menɨnɨ. E nerɨ'na'yɨ' wɨ'omɨ dɨŋɨ' sɨxɨ' nuyirɨ wɨ'omɨ dɨŋɨ' pea' nɨmorɨ nerɨ wɨ'omɨ pi'ra'nɨŋɨ' aya' tɨ'nɨ nɨxɨ'dɨrɨ wɨ'omɨ peayɨ' nɨwianɨrɨ enɨŋoɨ. Seyɨ'ne' nɨgwɨ'yɨ'ya' omɨŋɨ' wiiarɨŋɨ'nɨŋɨ' nimo'nɨro ‘Nɨgwɨ' wi' mɨnɨmu'ropa oenɨ.’ nɨyaiwirɨ'na'yɨ', Gorɨxoya' omɨŋɨ' wiiarɨŋɨ' woxɨ'nɨŋɨ' imo'nɨpaxɨ' menɨnɨ.
40006025	Nionɨ re seararɨŋɨnɨ, ‘ “Arɨge pi'ra'nɨŋɨ' ŋweanɨre'wɨnɨ?” mɨrɨpa nero aiwa' tɨ'nɨ iniɨgɨ' tɨ'nɨ nɨpɨ'rɨ na'nɨ ududɨ' mepa ero iyɨ'a' aikɨ' amɨpi' wara'yo yi'nɨpɨ'rɨ na'nɨ ududɨ' mepa ero e'ɨ'rɨxɨnɨ.’ seararɨŋɨnɨ. Ayɨ' rɨpɨ na'nɨ seararɨŋɨnɨ. Segɨ' dɨŋɨ' jɨ'ayɨ' aiwa' na'nɨ moarɨgɨ'a'yo sea'yɨ e imo'nɨrɨ wara' jɨ'ayɨ' enɨ aikɨ' yi'narɨgɨ'a'yo sea'yɨ e imo'nɨrɨ eŋagɨ na'nɨ seararɨŋɨnɨ.
40006026	Seyɨ'ne' iŋɨ' na'nɨ dɨŋɨ' mo'poyɨ. Iŋɨ' aiwa' ɨwɨ'a' urɨrɨ aiwa' mirɨ aŋɨ'yo awi' ea'mea'mɨ' ya'rɨrɨ mepa yarɨgɨ'a' aiwɨ segɨ' se'no Gorɨxo, aŋɨ'namɨ ŋweaŋo nɨmerɨ aiwa' mɨnɨ wiarɨŋɨ'rɨnɨ. Seyɨ'ne' ‘Iŋowa neamu'roŋoɨ.’ rɨyaiwiarɨŋoɨ? Oweoɨ.
40006027	Seyɨ'ne' woxɨ, ‘Sepia' a'mɨ bɨ oimo'nɨmɨnɨ.’ nɨyaiwirɨ ududɨ' e'oxɨ sepia' a'mɨ bɨ imo'narɨŋɨ'ranɨ? Oweoɨ.
40006028	Seyɨ'ne' apɨ ai' wi' mepaxɨ' imo'nɨŋagɨ'a na'nɨ aikɨ' na'nɨ pi' na'nɨ ududɨ' yarɨŋoɨ? Ara' adowayɨ' amɨ'yo eŋɨ'na'ɨna na'nɨ dɨŋɨ' mo'poyɨ. Anɨŋɨ' minɨ' iyɨ'a' o'ɨ' earɨ aikɨ' yirɨ yarɨŋɨ'ranɨ? Oweoɨ.
40006029	E nerɨ ai' nionɨ re seararɨŋɨnɨ, ‘Eŋi'na' negɨ' mɨxɨ' ina'yɨ' Soromono nikɨ'nɨrɨ okiyɨ'a' ninɨ'ɨsa'na' adowayɨ' apɨ tɨ'nɨ xɨxenɨ mimo'nɨŋɨnigɨnɨ.’ seararɨŋɨnɨ.
40006030	Gorɨxo adowayɨ' tɨ'nɨ ara'yo —Ara' agwɨ eŋɨ'yo ananɨ nɨyoaro sɨ'a' wɨyimɨ rɨ'a' ikeaa'rɨpɨ'rɨ'a'rɨnɨ.” urɨŋɨnigɨnɨ. Wiepɨsarɨŋɨ'yɨ' “Gorɨxo ara' na'nɨ aya' sɨ'wɨ' muroarɨnɨ.” oyaiwi'poyɨnɨrɨ Jisaso e nurɨrɨ re urɨŋɨnigɨnɨ, “Oxɨ' apɨxɨ'yɨ'ne', Gorɨxomɨ dɨŋɨ' onɨmia'pɨ ɨkwɨ'roarɨgɨ'a'yɨ'ne' Gorɨxo adowayɨ' tɨ'nɨ ara'yo okiyɨ'a'nɨŋɨ' yarɨŋagɨ na'nɨ soyɨ'ne' enɨ aŋɨpaxɨ' aikɨ' e seayi'rɨnɨ'a'rɨnɨ.
40006031	Aiwa' tɨ'nɨ iniɨgɨ' tɨ'nɨ pi' nanɨre'wɨnɨrɨ ududɨ' mepanɨ. Aikɨ' enɨ pi' yi'nanɨre'wɨnɨrɨ ududɨ' mepanɨ.
40006032	E'ma'yɨ', a'ma' Gorɨxo na'nɨ majɨ'a'yɨ' apɨ nɨpɨnɨ na'nɨ anɨŋɨ' minɨ' nero meaanɨro yarɨgɨ'a'rɨnɨ. E nerɨ ai' segɨ' se'no, aŋɨ'namɨ ŋweaŋo seyɨ'ne' apɨ nɨpɨnɨ na'nɨ seainarɨ'na' o rɨxa nɨjɨ'a' imo'nɨŋagɨ na'nɨ seyɨ'ne' axɨ'pɨ e mepa e'ɨ'rɨxɨnɨ.
40006033	Amɨpi' apɨ mea'mɨnɨrɨ na'nɨ mepa erɨ ‘We' ro'nɨŋɨ' Gorɨxo yarɨŋɨ'pɨ nionɨ oimo'nɨmɨnɨ.’ nɨyaiwirɨ erɨ Gorɨxo xwioxɨ'yo mɨmea'mɨ' nɨneairɨ neameŋweanɨ'e pa'wirɨ na'nɨ amɨpi' xɨ'o wimo'narɨŋɨ'pɨ erɨ nerɨ'na'yɨ', Gorɨxo ananɨ apɨ nɨpɨnɨ nɨsiinɨ'a'rɨnɨ.
40006034	Ayɨna'nɨ ‘Wɨ'a'ri'na' aikɨ' pi' yi'nɨrane aiwa' pi' nɨrane yanɨ'wa'rɨ'anɨ?’ nɨyaiwiro ududɨ' mepanɨ. E nerɨ'na' ududɨ' sɨ'a' wɨyimɨ epɨ'rɨ'a'yɨ' tɨ'nɨ nawi'nɨ axi'na'nɨ nɨkumɨxɨro aya' wi' ududɨ' yarɨŋoɨ.
40007001	“Gorɨxo seyɨ'ne' enɨ xwɨyɨ'a' seamearɨnɨgɨnɨrɨ a'ma' wi'yo xwɨyɨ'a' mumearɨpa e'ɨ'rɨxɨnɨ.
40007002	Seyɨ'ne' a'ma' wi'yo xwɨyɨ'a' umeararɨgɨ'a'pa Gorɨxo enɨ xwɨyɨ'a' seamearɨnɨ'a'rɨnɨ. Seyɨ'ne' rɨ'a' tɨ'ŋɨ' numearɨrɨ'na'yɨ', Gorɨxo enɨ rɨ'a' tɨ'ŋɨ' seamearɨnɨ'a'rɨnɨ.
40007003	Seyɨ'ne' ‘Ɨ'wɨ' amɨpi' e mepanɨ.’ urɨgɨ'a'pimɨ da'nɨ Gorɨxo apimɨ da'nɨ xwɨrɨxɨ' seamenɨ'a'rɨnɨ. Joxɨya' ɨ'wɨ' yarɨŋɨ'pɨ sɨŋwɨ'yo i'rɨ'o'nɨŋɨ' weŋagɨ aiwɨ mɨse'ki'narɨŋagɨ'nɨŋɨ' dɨxɨ' a'ma' imo'nɨŋɨ' wo ɨ'wɨ' onɨmia'pɨ yarɨŋɨ'pɨ sɨyikwɨ'nɨŋɨ' ŋweaŋagɨ pi' na'nɨ wɨnarɨŋɨ'rɨnɨ?
40007004	I'kɨ'a' i'rɨ'o' dɨxɨ' sɨŋwɨ'yo weŋa'na' dɨxɨ' a'ma' imo'nɨŋɨ' woya' sɨŋwɨ'yo sɨyikwɨ' ŋweaŋagɨ nɨwɨnɨro arɨre ‘Orɨmea'mɨnɨ.’ urarɨŋɨ'rɨnɨ?
40007005	Joxɨ naŋɨ' erɨ sɨpi' erɨ yarɨŋoxɨnɨ, joxɨya' enɨ i'rɨ'o' urɨ' weŋɨ'pɨ xa'mɨ emɨ nɨmamo'nɨma'na' sɨŋwɨ' pi'ra'nɨŋɨ' nɨwɨnɨrɨ oya' sɨŋwɨ'yo weŋɨ'pɨ enɨ ananɨ emɨ umamorɨ'ɨnɨ.
40007006	“Segɨ' memia' odɨpi' xwɨrɨŋwɨ' osaxɨpɨ'rɨxɨnɨrɨ odɨpi' yarɨŋe xwɨ'a' e mɨtarɨgɨ'a'pa xwɨyɨ'a' naŋɨ' Gorɨxoya' enɨ a'ma' ‘Ayɨ' pi' pɨ'ne'rɨ'anɨ?’ yaiwiarɨgɨ'a'yɨ' arɨ'a' nɨwirɨ ai' rɨ'wɨ'mɨnɨ mamopɨ'rɨxɨnɨrɨ murɨpa e'ɨ'rɨxɨnɨ. Sɨ'wi' sɨ'wɨ' nearopɨ'rɨxɨnɨrɨ amɨpi' naŋɨ' mɨnɨ mɨwiarɨgɨ'a'pa xwɨyɨ'a' Gorɨxoya' a'ma' arɨ'a' mɨwi'ɨ'a'yɨ' xeanɨŋɨ' seaiapɨ'rɨxɨnɨrɨ murɨpa e'ɨ'rɨxɨnɨ.
40007007	“Seyɨ'ne' Gorɨxomɨ yarɨŋɨ' nɨwiro segɨ' seaimo'narɨŋɨ'pɨ na'nɨ rɨxɨŋɨ' ura'na' o ananɨ mɨnɨ seaiapɨnɨ'a'rɨnɨ. Rɨxɨŋɨ' nurɨrɨ amɨpi' wi' o tɨ'ŋɨ' e da'nɨ pɨ'a'nɨŋɨ' nerɨ'na' ananɨ meapɨ'rɨ'a'rɨnɨ. Rɨxɨŋɨ' nurɨrɨ wa'ɨ' e nɨro'ma'na' wakwɨ' o'ra'na'nɨŋɨ' e'a'na' Gorɨxo ananɨ arɨ'a' nɨsirɨ aŋɨ' o'waŋɨ'nɨŋɨ' seaɨ'kwiinɨ'a'rɨnɨ.
40007008	Ayɨ' rɨpɨ na'nɨ seararɨŋɨnɨ. A'ma' nɨ'nɨ gɨyɨ' gɨyɨ' yarɨŋɨ' nɨwirɨ wigɨ' wimo'narɨŋɨ'pɨ na'nɨ Gorɨxomɨ rɨxɨŋɨ' nurɨrɨ'na'yɨ' ananɨ meaarɨgɨ'a'rɨnɨ. Yarɨŋɨ' nɨwirɨ Gorɨxo tɨ'ŋɨ' e da'nɨ pɨ'a'nɨŋɨ' nerɨ'na'yɨ' ananɨ meaarɨgɨ'a'rɨnɨ. Yarɨŋɨ' nɨwirɨ Gorɨxoya' wa'ɨ' e e'ɨ' nɨro'ma'na' wakwɨ' o'ra'na'nɨŋɨ' e'a'na' o ananɨ aŋɨ' o'waŋɨ'nɨŋɨ' wɨ'kwiiarɨŋɨ'rɨnɨ. Ayɨna'nɨ ananɨ Gorɨxomɨ yarɨŋɨ' wiayi'ɨ'rɨxɨnɨ.
40007009	Seyɨ'ne' re e'ɨ' ŋwɨxapɨgɨ'a'yɨ'ne' woxɨ dɨxɨ' i'wo aiwa' na'nɨ rɨxɨŋɨ' rɨra'na' xeŋwɨ' sɨ'ŋa' reŋɨ'yɨ' nɨmearɨ umeaiarɨŋɨ'ranɨ? Oweoɨ!
40007010	Dɨxɨ' i'wo peyɨ' na'nɨ rɨxɨŋɨ' rɨra'na' sidɨrɨ' reŋɨ' nɨmearɨ umeaiarɨŋɨ'ranɨ? Ayɨ' enɨ ananɨmanɨ.
40007011	Seyɨ'ne' ɨ'wɨ' ne'ra warɨgɨ'a'yɨ'ne' aiwɨ segɨ' niai'wɨ' rɨxɨŋɨ' seara'na' amɨpi' awiaxɨ'yɨ' mɨnɨ wiarɨgɨ'a'rɨnɨ. E nerɨ ai' segɨ' se'no, aŋɨ'namɨ ŋweaŋoyɨ' aŋɨpaxɨ'rɨnɨ. Gɨyɨ' gɨyɨ' rɨxɨŋɨ' ura'na' amɨpi' naŋɨ'pɨ ananɨ mɨnɨ winɨgɨnɨ.
40007012	Seyɨ'ne' ‘A'ma' e oneaii'poyɨ.’ nɨyaiwirɨ'na'yɨ', seyɨ'ne' ayo enɨ axɨ'pɨ e wiirɨ'ɨnɨ. Ŋwɨ' ikaxɨ' Moseso nɨrɨrɨ eaŋɨ'pɨ tɨ'nɨ xwɨyɨ'a' wɨ'a' ro'kiamoagɨ'a'wa nɨrɨro eagɨ'a'pɨ tɨ'nɨ apɨ e rɨnɨŋagɨ na'nɨ rarɨŋɨnɨ.
40007013	“Ɨ'wi' onɨgɨ' inɨŋɨ'yɨkwɨ'nimɨ pa'wianɨro e'ɨ'rɨxɨnɨ. Ayɨ' rɨpɨ na'nɨ seararɨŋɨnɨ. Ɨ'wi' rɨ'we'na' Gorɨxo xeanɨŋɨ' winɨ'a na'nɨ inɨŋɨ'yi o'ɨ' xwe' inɨŋagɨ na'nɨ a'ma' obaxɨ' Gorɨxo na'nɨ dɨŋɨ' mɨmo' ayimɨ nɨpa'wiro wigɨ' dɨŋɨ' tɨ'nɨ ne'ra warɨŋoɨ. Ayɨna'nɨ seyɨ'ne' o'ɨ' Gorɨxo rɨ'we'na' dɨŋɨ' anɨŋɨ' i'ni'na' ŋweapɨ'rɨ'a na'nɨ seaiapɨnɨ'a na'nɨ onɨgɨ' inɨŋɨ'yɨkwɨ'nimɨ pa'wipɨ'rɨ na'nɨ anɨŋɨ' minɨ' o rɨŋɨ'pimɨ nɨxɨ'dɨro e'ɨ'rɨxɨnɨ.
40007014	“Ɨ'wi' onɨgɨ' inɨŋɨ'yɨkwɨ'nimɨ pa'wianɨro e'ɨ'rɨxɨnɨ. Ayɨ' rɨpɨ na'nɨ seararɨŋɨnɨ. Ɨ'wi' rɨ'we'na' Gorɨxo xeanɨŋɨ' winɨ'a na'nɨ inɨŋɨ'yi o'ɨ' xwe' inɨŋagɨ na'nɨ a'ma' obaxɨ' Gorɨxo na'nɨ dɨŋɨ' mɨmo' ayimɨ nɨpa'wiro wigɨ' dɨŋɨ' tɨ'nɨ ne'ra warɨŋoɨ. Ayɨna'nɨ seyɨ'ne' o'ɨ' Gorɨxo rɨ'we'na' dɨŋɨ' anɨŋɨ' i'ni'na' ŋweapɨ'rɨ'a na'nɨ seaiapɨnɨ'a na'nɨ onɨgɨ' inɨŋɨ'yɨkwɨ'nimɨ pa'wipɨ'rɨ na'nɨ anɨŋɨ' minɨ' o rɨŋɨ'pimɨ nɨxɨ'dɨro e'ɨ'rɨxɨnɨ.
40007015	“Mimo'nɨ' wɨ'a' ro'kiamoarɨgɨ'a'wa wigɨ' dɨŋɨ' i'nɨmɨnɨyɨ' sɨ'wi' sayɨ' sɨ' roarɨŋɨ' yapɨ nimo'nɨma'na' aiwɨ seyɨ'ne' tɨ'a'mɨnɨ nɨbɨrɨ'na' sipɨsipɨ' yapɨ'nɨŋɨ' awayinɨ yarɨgɨ'a'pa nimo'nɨmɨ seai'meapɨ'rɨ'a'rɨnɨ. Ayɨna'nɨ sɨŋwɨ' tɨ'nɨ erɨ'ɨnɨ.
40007016	Seyɨ'ne' i'kɨ'a' naŋɨ' we'ɨ'na nɨwɨnɨrɨ'na' ‘Ana naŋɨ'narɨnɨ.’ rɨro sɨpi' we'ɨ'na nɨwɨnɨrɨ'na' ‘Ana sɨpi'narɨnɨ.’ rɨro yarɨgɨ'a'pa sɨpi' imo'nɨŋɨ' mimo'nɨ' wɨ'a' ro'kiamoarɨgɨ'a'wa yarɨgɨ'a'pɨ nɨwɨnɨrɨ'na' ‘Yapɨ' rɨneai'wapɨyarɨŋoɨ? Nepa Gorɨxoya'owamanɨ.’ yaiwi'ɨ'rɨxɨnɨ. A'ma' yapɨ' seyɨ'ne' seai'wapɨyanɨro bɨ'a'yɨ' ekɨrɨkwɨ'nɨŋɨ' imo'nɨŋoɨ. Wainɨ' sogwɨ' ekɨrɨkwɨ'yo darɨgɨ'a'ranɨ? Oweoɨ! I'kɨ'a' pikɨ' sogwɨ' eŋwɨxɨ'yo darɨgɨ'a'ranɨ? Oweoɨ!
40007017	Rɨpɨ enɨ axɨ'pɨrɨnɨ. I'kɨ'a' naŋɨ'yɨ' sogwɨ' naŋɨ' wearɨŋɨ'rɨnɨ. Sɨpi'yɨ' sogwɨ' sɨpi' wearɨŋɨ'rɨnɨ.
40007018	I'kɨ'a' naŋɨ'yɨ' sogwɨ' sɨpi' wepaxɨ' mimo'nɨnɨ. Sɨpi'yɨ' sogwɨ' naŋɨ' wepaxɨ' mimo'nɨnɨ.
40007019	I'kɨ'a' nɨ'nɨ sogwɨ' naŋɨ' mɨwe'ɨ'yɨ' nɨdɨka'rɨro rɨ'a' ikeaa'rarɨgɨ'a'rɨnɨ.
40007020	Ayɨna'nɨ seyɨ'ne' i'kɨ'a' sogwɨ'yo nɨwɨnɨrɨ'na' nɨjɨ'a' imo'narɨgɨ'a'pa sɨpi' imo'nɨŋɨ' mimo'nɨ' wɨ'a' ro'kiamoarɨgɨ'a'wa yarɨgɨ'a'pɨ nɨwɨnɨrɨ'na' ‘Gorɨxoya'owamanɨ.’ yaiwi'ɨ'rɨxɨnɨ.
40007021	“‘A'ma' Jisasomɨ “A'mɨna'oxɨnɨ, A'mɨna'oxɨnɨ” urarɨgɨ'a' nɨ'nɨ xegɨ' xano, aŋɨ'namɨ ŋweaŋo xwioxɨ'yo mɨmea'mɨ' nerɨ pi'ra'nɨŋɨ' umeŋweanɨ'e pa'wipɨ'rɨ'a'rɨnɨ.’ mɨyaiwipanɨ. A'ma' xɨ'o wimo'narɨŋɨ'pɨ xɨ'darɨgɨ'a' gɨyɨ' gɨyɨ', ayɨ'nɨ nɨpa'wiro ŋweapɨ'rɨ'a'rɨnɨ.
40007022	Sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ a'ma' obaxɨ' re nɨrayipɨ'rɨ'a'rɨnɨ, ‘A'mɨna'oxɨnɨ, A'mɨna'oxɨnɨ, nene yoɨ' joxɨya'yo da'nɨ xwɨyɨ'a' wɨ'a' ro'kiamoagwa'rɨnɨ.’ nɨnɨrɨro ‘Yoɨ' joxɨya'yo da'nɨ imɨ'o' mɨxɨ' uma'ɨnowa'ragwa'rɨnɨ.’ nɨnɨrɨro ‘Yoɨ' joxɨya'yo da'nɨ emɨmɨ' obaxɨ' wi'wapɨyagwa'rɨnɨ.’ nɨnɨrɨro epɨ'rɨ'a' eŋagɨ aiwɨ
40007023	a'ma' nɨyɨ'ya' sɨŋwɨ' anɨgɨ'e da'nɨ re urɨmɨ'a'rɨnɨ, ‘Seyɨ'ne' na'nɨ nionɨ nɨjɨ'a' wi' mimo'nɨŋɨnɨ. Rɨkɨkɨrɨ'o' yarɨgɨ'a'yɨ'ne' nionɨ pɨ'nɨ nɨnɨwia'rɨmɨ u'poyɨ.’ urɨmɨ'a'rɨnɨ.
40007024	A'ma' gɨyɨ' gɨyɨ' nionɨya' xwɨyɨ'a' rɨpɨ arɨ'a' nɨnirɨ xɨxenɨ e nɨnɨxɨ'dɨrɨ'na'yɨ' ayɨ' a'ma' sɨ'ŋa' aŋɨ' nɨmɨrɨrɨ'na' dɨŋɨ' pi'ra'nɨŋɨ' neŋwɨperɨ xwɨ'a' nɨmiga nɨwerɨ sɨ'ŋa' pia'ra' i'nɨmɨ yapɨnɨŋɨ'namɨ da'nɨ sɨ'ŋa' pia'ra' aŋɨ' mɨrɨnɨ'a'pɨ e da'nɨ nɨkɨki'ro'a nɨyapɨrɨ mɨrarɨŋo'nɨŋɨ' imo'nɨŋoɨ.
40007025	Inia' earɨ iniɨgɨ' waxɨ' xwe' weapɨrɨ rɨ'wɨpi' erɨ nerɨ aiwɨ aŋiwa' sɨ'ŋa' i'nɨmɨ yapɨnɨŋɨ'namɨ da'nɨ nɨkɨki'ro'ga yapɨnɨŋagɨ na'nɨ mɨkwiero'mioaŋɨnigɨnɨ.
40007026	A'ma' gɨyɨ' gɨyɨ' xwɨyɨ'a' nionɨ rarɨŋa'pɨ arɨ'a' nɨniro ai' xɨxenɨ mepa nerɨ'na'yɨ' ayɨ' a'ma' sɨ'ŋa' aŋɨ' nɨmɨrɨrɨ'na' majɨmajɨ'a' nika'rɨnɨrɨ inɨki'yo sea'yɨ e da'nɨ sɨ'ŋa' nɨkɨki'ro'a nɨyapɨrɨ mɨra'rarɨŋo'nɨŋɨ' imo'nɨŋoɨ.
40007027	Inia' earɨ iniɨgɨ' waxɨ' weapɨrɨ rɨ'wɨpi' erɨ yarɨ'na' aŋiwa' nɨkwiero'nowirɨ rɨwɨ' nɨra pie'roŋɨnigɨnɨ.” Jisaso e nurɨrɨ
40007028	xwɨyɨ'a' apɨ nɨpɨnɨ rɨxa nɨra nu'ɨsa'na' eŋa'na' a'ma' e epɨ'royɨ' egɨ'a'yɨ' o ŋwɨ' ikaxɨ' ea'nɨŋɨ'pɨ mewegɨ'a'wa ure'wapɨyarɨgɨ'a'pa mure'wapɨyi' ne'nɨ' tɨ'ŋo'nɨŋɨ' ure'wapɨyarɨŋagɨ na'nɨ ududɨ' ne'ra ugɨ'awixɨnɨ.
40007029	xwɨyɨ'a' apɨ nɨpɨnɨ rɨxa nɨra nu'ɨsa'na' eŋa'na' a'ma' e epɨ'royɨ' egɨ'a'yɨ' o ŋwɨ' ikaxɨ' ea'nɨŋɨ'pɨ mewegɨ'a'wa ure'wapɨyarɨgɨ'a'pa mure'wapɨyi' ne'nɨ' tɨ'ŋo'nɨŋɨ' ure'wapɨyarɨŋagɨ na'nɨ ududɨ' ne'ra ugɨ'awixɨnɨ.
40008001	Jisaso nure'wapɨyi'ɨsa'na' dɨ'wɨ' mɨŋɨ'yo da'nɨ weaparɨ'na' oxɨ' apɨxɨ' niai'wɨ' obaxɨ' nu'mɨ weaparɨ'na' re eŋɨnigɨnɨ.
40008002	A'ma' peyɨyɨ' imo'nɨŋɨ' wo nɨbɨrɨ nɨwi'mearɨ mɨŋɨ' xwɨ'a'yo nɨkwɨ'rorɨ re urɨŋɨnigɨnɨ, “A'mɨna'oxɨnɨ, joxɨ nionɨ na'nɨ ‘Naŋɨ' owimɨxɨmɨnɨ.’ nɨyaiwirɨ'na' ananɨ naŋɨ' nimɨxɨpaxoxɨrɨnɨ.” urɨ'agɨ
40008003	Jisaso we' ɨ'eapa' nɨwirɨ sea'yɨ e nɨwikwia'rɨrɨ “‘Joxɨ naŋɨ' oimo'nɨnɨ.’ nimo'narɨnɨ. Rɨxa naŋɨ' imo'neɨ.” ura'na' re eŋɨnigɨnɨ. Peyɨyɨ' imo'nɨŋo naŋɨ' imo'nɨ'agɨ
40008004	Jisaso re urɨŋɨnigɨnɨ, “Joxɨ nionɨ naŋɨ' simɨxɨ'a'yɨ' na'nɨ ami'na' nurɨ a'ma'yo a'waŋɨ' murɨpanɨ.” nurɨrɨ a'ma' o Moseso eŋi'na' ŋwɨ' ikaxɨ' ragɨ'pɨ me' a'ma'yo xewanɨŋo a'waŋɨ' nura emenɨgɨnɨrɨ e nurɨrɨ a'mɨ re urɨŋɨnigɨnɨ, “Ami'na' apaxɨ'pa'nɨŋɨ' imo'nɨgɨ'a'wa tɨ'ŋɨ' e na'nɨ nurɨ womɨ sɨwa' nɨwinɨrɨ naŋwɨ' rɨdɨyowa' na'nɨ negɨ' arɨ'o Moseso eŋi'na' sekaxɨ' nearagɨ'yɨ' bɨ mɨnɨ wi'ɨrɨxɨnɨ. Gorɨxo na'nɨ rɨdɨyowa' sia'rirɨ joxɨ naŋɨ' imo'nɨ'ɨ'pɨ na'nɨ a'waŋɨ' rɨrɨ oenɨrɨ mɨnɨ wi'ɨrɨxɨnɨ.” urowa'rɨŋɨnigɨnɨ.
40008005	O aŋɨ' yoɨ' Kapaneamɨyo re'mo'a'na' wauyɨ' porisɨ' a'mɨna' imo'nɨŋɨ' wo nɨwi'mearɨ waunɨ' rɨxɨŋɨ' nurɨrɨ
40008006	re urɨŋɨnigɨnɨ, “A'mɨna'oxɨnɨ, gɨ' ino'ki'nɨŋɨ' nimo'nɨrɨ omɨŋɨ' niiarɨŋo eŋɨ' nɨ'nɨ sɨwi'mɨ' nerɨ nɨwerɨ rɨ'nɨŋɨ' xwe' winarɨnɨ. Ananɨ naŋɨ' imɨxɨre'ɨnɨ?” urɨ'agɨ
40008007	Jisaso re urɨŋɨnigɨnɨ, “Ananɨrɨnɨ. Nionɨ nurɨ naŋɨ' imɨxɨmɨ'ɨnɨ.” urɨ'agɨ ai'
40008008	porisɨ' a'mɨna' imo'nɨŋo re nɨyaiwirɨ “Porisɨ' wa nionɨ i'nɨmɨ nurɨ'nɨŋɨ'pa sɨmɨxɨ'yɨ' enɨ Jisasomɨ i'nɨmɨ wurɨ'nɨnɨ.” nɨyaiwirɨ re urɨŋɨnigɨnɨ, “A'mɨna'oxɨnɨ, nionɨ a'ma' we' ro'nɨŋɨ' joxɨ tɨ'nɨ xɨxenɨ mimo'nɨŋagɨ na'nɨ joxɨ gɨ' aŋɨ'yo ɨ'wiapɨpaxɨ' mimo'nɨnɨ. E nerɨ ai' joxɨ re da'nɨ ‘O naŋɨ' oimo'nɨnɨ.’ ra'na' gɨ' omɨŋɨ' niiarɨŋo naŋɨ' imo'nɨnɨŋoɨ.
40008009	Ayɨ' rɨpɨ na'nɨ seararɨŋɨnɨ. Nionɨ enɨ a'ma' omɨŋɨ' ‘Ayɨ' ayɨ' eɨ.’ nɨrarɨgɨ'a'wamɨ i'nɨmɨ wurɨ'nɨŋɨnɨ. Nionɨ enɨ porisɨ' wa i'nɨmɨ nurɨ'nɨŋoɨ. Womɨ ‘Joxɨ aŋɨ' uɨ.’ ura'na' sa ananɨ arɨ'a' nɨnirɨ warɨŋɨ'rɨnɨ. Womɨ ‘Beɨ.’ ura'na' sa xɨxenɨ barɨŋɨ'rɨnɨ. Gɨ' ino'ki'nɨŋɨ' niiarɨŋɨ' womɨ ‘E eɨ.’ ura'na' xɨxenɨ yarɨŋɨ'rɨnɨ.” urɨ'agɨ
40008010	Jisaso arɨ'a' e nɨwirɨ na'nɨ ududɨ' nerɨ a'ma' xɨ'omɨ nu'mɨ warɨgɨ'a'yo nɨkɨnɨmo'nɨrɨ re urɨŋɨnigɨnɨ, “Isɨrerɨyɨ'ne' woxɨ a'ma' ro dɨŋɨ' sea'yɨ e nɨnɨkwɨ'rorɨ yarɨŋɨ'pa xɨxenɨ e dɨŋɨ' mɨnɨkwɨ'roarɨŋagɨ sɨŋwɨ' ranɨŋa'rɨnɨ.
40008011	Nionɨ re seararɨŋɨnɨ, ‘A'ma' Gorɨxo xegɨ'yɨ' xwioxɨ'yo mɨmea'mɨ' nerɨ pi'ra'nɨŋɨ' umeŋweaŋa'na' e'ma' obaxɨ' sogwɨ' ɨ'wiaparɨŋɨ'mɨnɨ ŋweagɨ'a'yɨ' tɨ'nɨ sogwɨ' wearɨŋɨ'mɨnɨ ŋweagɨ'a'yɨ' tɨ'nɨ nɨbɨro segɨ' arɨ'owa Ebɨrɨ'amo tɨ'nɨ Aisako tɨ'nɨ Jekopo tɨ'nɨ nawi'nɨ anɨ nɨŋwearo aiwa' nɨpɨ'rɨ'a'rɨnɨ.
40008012	E nerɨ ai' Isɨrerɨyɨ'ne', Gorɨxo aŋɨpaxɨ' xwioxɨ'yo mɨmea'mɨ' nɨseairɨ seameŋweapaxɨ'yɨ'ne' Gorɨxo meŋweanɨ'e da'nɨ sɨ'a' yinɨŋɨ'mɨ seamoai'a'na' e da'nɨ mɨmenɨŋwɨ' ayɨkwɨ' mɨsearɨnɨ'a' eŋagɨ na'nɨ ŋwɨ' earo maŋɨ' sɨ'wɨ' rɨ'kwi'nɨro epɨ'rɨ'a'rɨnɨ.’ seararɨŋɨnɨ.” nurɨrɨ
40008013	wauyɨ' porisɨ' a'mɨna' imo'nɨŋomɨ re urɨŋɨnigɨnɨ, “Dɨxɨ' aŋɨ' uɨ. Joxɨ ‘O e epaxorɨnɨ.’ nɨniaiwirɨ dɨŋɨ' nɨkwɨ'roarɨŋɨ'pɨ xɨxenɨ rɨxa oimo'nɨnɨ.” urowa'ra'na' axi'na' xegɨ' omɨŋɨ' wiiarɨŋo rɨxa naŋɨ' imo'nɨŋɨnigɨnɨ.
40008014	Jisaso Pitaoya' aŋɨ'yo nɨpa'wirɨ'na' wenɨŋɨ' e'ɨ'yɨ' wɨnɨŋɨnigɨnɨ. Pitaomɨ xɨneagwi' wara' rɨ'a' pɨrɨ' wiarɨŋagɨ i'kwiaŋwɨ'yo sa' riyi' weŋagɨ nɨwɨnɨrɨ
40008015	we' sea'yɨ e ikwia'ra'na' re eŋɨnigɨnɨ. Rɨ'a' pɨrɨ' pɨ'nɨ wia'ra'na' nɨwia'pɨ'nɨmearɨ Jisasomɨ aiwa' nɨxerɨ wiŋɨnigɨnɨ.
40008016	Rɨxa sogwɨ' we'a'na' a'ma' e da'ŋɨ'yɨ' wigɨ' a'ma' imɨ'o' dɨŋɨ' xɨxe'roarɨŋɨ'yɨ' obaxɨ' o tɨ'ŋɨ' e nɨme'ra nɨbɨro wa'ra'na' oya' xwɨyɨ'a' tɨ'nɨ mɨxɨ' uma'ɨnowa'rayirɨ sɨmɨxɨ'yɨ' nɨ'nɨ enɨ pi'ra'nɨŋɨ' imɨmɨxɨmɨ' erɨ eŋɨnigɨnɨ.
40008017	Gorɨxoya' xwɨyɨ'a' wɨ'a' ro'kiamoagɨ' Aisaiaoyɨ rɨnɨŋo a'ma' xegɨ' xia'wowaya' xwɨ'a' piaxɨ'yo da'nɨ iwiaronɨ'o na'nɨ xwɨyɨ'a' nɨrɨrɨ eaŋɨ' rɨpɨ, “Xewanɨŋo negɨ' sɨmɨxɨ'yɨ' tɨ'nɨ uranɨ' tɨ'gɨ'a'yɨ' tɨ'nɨ naŋɨ' imɨmɨxɨmɨ' enɨ'a'rɨnɨ.” rɨŋɨ'pɨ rɨxa xɨxenɨ imo'nɨnɨ na'nɨ Jisaso e eŋɨnigɨnɨ.
40008018	Jisaso a'ma' oxɨ' apɨxɨ' obaxɨ' omɨ ɨkwɨkwierɨ' wiarɨŋagɨ'a nɨwɨnɨrɨ xegɨ' wiepɨsarɨŋowamɨ sekaxɨ' re urɨŋɨnigɨnɨ, “None ipi'wa'mɨ jɨ'arɨwa'mɨ da'nɨ xemoanɨ na'nɨ ewe'yo pɨxemoa'nɨ'poyɨ.” urarɨ'na'
40008019	ŋwɨ' ikaxɨ' ea'nɨŋɨ'pɨ mewegɨ'a'yɨ' wo nɨbɨrɨ re urɨŋɨnigɨnɨ, “Neare'wapɨyarɨŋoxɨnɨ, aŋɨ' amɨ gɨmɨ gɨmɨ na'nɨ u'a'na' nionɨ nu'mɨ rɨxɨ'dɨmemɨ'a'rɨnɨ.” urɨ'agɨ
40008020	o re urɨŋɨnigɨnɨ, “Sɨ'wi' sayɨ' sa' wenɨ'a na'nɨ sɨ'ŋa' sirɨrɨkɨ' tɨ'ŋɨ'rɨnɨ. Iŋɨ' enɨ sa' wenɨ'a na'nɨ nɨyinɨ' tɨ'ŋɨ'rɨnɨ. E nerɨ ai' a'ma' imo'nɨŋa'onɨ sa' we'mɨ'a na'nɨ aŋɨ' wi' menɨnɨ.” urɨŋɨnigɨnɨ.
40008021	Xegɨ' wiepɨsarɨŋɨ'yɨ' a'mɨ wo re urɨŋɨnigɨnɨ, “A'mɨna'oxɨnɨ, gɨ' a'po tɨ'nɨ nɨŋweaŋɨsa'na' o rɨxa pe'a'na' xwɨ'a' nɨweya'rɨmonɨ nu'mɨ rɨxɨ'dɨmemɨ'a na'nɨ ananɨranɨ?” urɨ'agɨ ai'
40008022	Jisaso a'ma' xɨ'omɨ dɨŋɨ' mɨwɨkwɨ'roarɨgɨ'a'yɨ' na'nɨ re urɨŋɨnigɨnɨ, “Xegɨ' pɨyɨ' wɨ'a xwɨ'a' weya'rɨ'ɨ'rɨxɨnɨrɨ sɨŋwɨ' nɨwɨnɨrɨ nionɨ nu'mɨ nɨxɨ'deɨ.” urɨŋɨnigɨnɨ.
40008023	E nurɨmɨ ewe'yo pɨxemoa'na'na' xegɨ' wiepɨsarɨŋowa enɨ nɨpɨxemoa'nɨro ipi'yo orɨwa'mɨ da'nɨ na'nɨ nɨmea'mɨ warɨ'na' re eŋɨnigɨnɨ.
40008024	Rɨ'wɨpi' xwe' nerɨ iniɨgɨ' imeamɨ'kwɨ' nerɨ'na' rɨxa ewe'pa' mɨwia'ro'mɨnɨrɨ yarɨŋagɨ aiwɨ Jisaso sa' maiwi' weŋagɨ
40008025	wiepɨsarɨŋowa nuro saiwia'rɨ' nɨwiro re urɨgɨ'awixɨnɨ, “A'mɨna'oxɨnɨ, rɨxa nɨneamɨwia'ropaxɨ'rɨnɨ. Arɨra' neaiɨ.” urɨ'agɨ'a
40008026	o re urɨŋɨnigɨnɨ, “Dɨŋɨ' onɨmia'pɨ nɨkwɨ'roarɨgɨ'oyɨ'ne' pi' na'nɨ wa'yɨ' seainarɨnɨ?” nurɨmɨ nɨwia'pɨ'nɨmearɨ re rɨŋɨnigɨnɨ, “Imɨŋɨ' tɨ'nɨ iniɨgɨ' tɨ'nɨ samɨŋɨ' owea'rɨnɨ.” ra'na' re eŋɨnigɨnɨ. Imɨŋɨ' pɨ'nɨ wia'rɨrɨ iniɨgɨ' wiŋwɨ' me' rɨwoa'rɨrɨ nerɨ ŋɨŋiɨ'a' imo'na'rɨŋɨnigɨnɨ.
40008027	Ŋɨŋiɨ'a' imo'na'rɨ'agɨ nɨwɨnɨro re rɨnɨgɨ'awixɨnɨ, “Pi' a'ma'orɨ'anɨ? Imɨŋɨ' tɨ'nɨ iniɨgɨ' tɨ'nɨ arɨ'a' nɨwirɨ samɨŋɨ' wea'rɨ'a'yoɨ.” rɨnɨgɨ'awixɨnɨ.
40008028	O tɨ'nɨ xegɨ' wiepɨsarɨŋowa tɨ'nɨ orɨwa'mɨ da'nɨ a'ma' yoɨ' Gadarayɨ' aŋɨ'yɨ' tɨ'ŋɨ' e niwie'kɨ'nɨmearo ewe'yo da'nɨ ayoa'a'na' a'ma' imɨ'o' dɨŋɨ' xɨxe'roarɨŋɨ' wau' —Awau' imɨ'o' nimo'nɨri sayɨ' e roŋagɨ'i na'nɨ a'ma' o'ɨ' ayimɨ mɨpwarɨgɨ'a'rɨnɨ. Awau' xwa'rɨpa' a'ma' tayarɨgɨ'a' tɨ'ŋɨ' aŋwɨ e da'nɨ nɨbɨri nawi'nɨ o'ro'rɨ' ninɨro
40008029	xwamia'nɨ' re urɨgɨ'isixɨnɨ, “Niai'wɨ' Gorɨxoya'oxɨnɨ, joxɨ pi' neaimɨnɨrɨ barɨŋɨnɨ? Gorɨxo rɨ'we'na' rɨ'nɨŋɨ' neaiapɨnɨ'a' sɨnɨ eŋa'na' joxɨ rɨ'nɨŋɨ' neaiapɨmɨnɨrɨ rɨbarɨŋɨnɨ?” nurɨro
40008030	odɨpi' obaxɨ' bɨ na' jɨ'amɨ nɨro'ma'na' aiwa' narɨŋagɨ'a nɨwɨnɨro
40008031	rɨxɨŋɨ' re urɨgɨ'awixɨnɨ, “Joxɨ mɨxɨ' nɨneama'ɨnɨrɨ'na'yɨ', odɨpi'yo oxɨxe'ro'poyɨnɨrɨ sɨŋwɨ' neaneɨ.” urɨ'agɨ'a
40008032	o “Emanɨ!” urɨ'agɨ a'ma' awau'mɨ pɨ'nɨ nɨwia'rɨmɨ odɨpi'pimɨ xɨxe'ro'a'na' re eŋɨnigɨnɨ. Pɨmaŋɨ' mɨwia'roŋɨ'mɨ aŋɨ'nɨ imegɨ'nɨ we'ɨ'a'yɨ' ipi'yo igwɨ'a' nuyi'roro iniɨgɨ' nɨnamiro pɨyɨ' egɨ'awixɨnɨ.
40008033	Pɨyɨ' e'agɨ'a odɨpi' awi' mearoarɨgɨ'a'wa sɨŋwɨ' e nɨwɨnɨmɨ wigɨ' aŋɨ' apimɨ na'nɨ mɨ'rɨ' nuro odɨpi' iniɨgɨ' nami'ɨ'a'pɨ tɨ'nɨ a'ma' imɨ'o' xɨxe'roarɨgɨ'i'wau' enɨ naŋɨ' imo'nɨri e'ɨ'pɨ tɨ'nɨ na'nɨ repɨyɨ' wi'a'na'
40008034	a'ma' oxɨ' apɨxɨ' nɨ'nɨ aŋɨ' apimɨ da'ŋɨ'yɨ' Jisasomɨ wi'meanɨro na'nɨ nuro omɨ nɨwɨnɨro rɨxɨŋɨ' “Joxɨ neneya' xwɨ'a' re pɨ'nɨ nɨneawia'rɨmɨ wi' e na'nɨ uɨ.” urɨgɨ'awixɨnɨ.
40009001	Jisaso ewe'pa'mɨ nɨpɨxemoa'nɨrɨ nɨŋwearɨ nɨmea'mɨ orɨwa'mɨ da'nɨ nɨxemoaurɨ xegɨ' aŋɨ' ŋweaarɨŋɨ'pimɨ nɨre'morɨ ŋweaŋa'na'
40009002	re eŋɨnigɨnɨ. A'ma' wa a'ma' eŋɨ' nɨ'nɨ sɨwi'mɨ' eŋɨ' wo i'kwiaŋwɨ'yo nɨtɨma'na' nɨmea'mɨ ba'na' Jisaso awa “O ananɨ naŋɨ' neaimɨxɨyipaxɨ'rɨnɨ.” nɨyaiwiro xɨ'omɨ dɨŋɨ' wɨkwɨ'roarɨŋagɨ'a nɨwɨnɨrɨ eŋɨ' sɨwi'mɨ' eŋomɨ re urɨŋɨnigɨnɨ, “A'ma' roxɨnɨ, joxɨ aya' sɨ'wɨ' mɨrɨropanɨ. Ɨ'wɨ' joxɨ yarɨŋɨ'pɨ rɨxa yokwarɨmɨ' sii'a'rɨnɨ.” ura'na' re eŋɨnigɨnɨ.
40009003	Ŋwɨ' ikaxɨ' ea'nɨŋɨ'pɨ mewegɨ'a'wa wigɨ' xwioxɨ'yo da'nɨ dɨŋɨ' re nɨpɨki'ga ugɨ'awixɨnɨ, “A'ma' ro ‘Gorɨxo yarɨŋɨ'pɨ epaxonɨrɨnɨ.’ nɨyaiwirɨ nɨrɨrɨ'na' Gorɨxomɨ rɨperɨrɨ' umearɨnɨ.” I'nɨmɨ da'nɨ dɨŋɨ' e yaiwiarɨŋagɨ'a na'nɨ
40009004	Jisaso dɨŋɨ' adadɨ' nɨwirɨ nɨjɨ'a' nimo'nɨrɨ re urɨŋɨnigɨnɨ, “Pi' na'nɨ segɨ' dɨŋɨ'yo da'nɨ ‘O Gorɨxomɨ rɨperɨrɨ' numerɨ yarɨnɨ.’ niaiwiarɨŋoɨ?
40009005	Nionɨ eŋɨ' sɨwi'mɨ' eŋomɨ ‘Dɨxɨ' ɨ'wɨ' yarɨŋɨ'pɨ rɨxa yokwarɨmɨ' sii'a'rɨnɨ.’ ura'na' soyɨ'ne' ‘O ne'nɨ' tɨ'ŋorɨ'anɨ?’ niaiwipɨ'rɨre'oɨ? Omɨ ‘Naŋɨ' nimo'nɨrɨ nɨwia'pɨ'nɨmea'mɨ aŋɨ' uɨ.’ ura'na' soyɨ'ne' ‘O ne'nɨ' tɨ'ŋorɨ'anɨ?’ niaiwipɨ'rɨre'oɨ? Ɨ'wɨ' yarɨŋɨ'pɨ yokwarɨmɨ' nɨwiirɨ'na' i'nɨmɨ imo'nɨŋagɨ na'nɨ e yaiwipaxɨ' mimo'nɨnɨ. E nerɨ aiwɨ a'ma' imo'nɨŋa'onɨ na'nɨ ‘O xwɨ'a' tɨ'yo nɨŋwearɨ'na' enɨ ɨ'wɨ' yarɨgɨ'a'pɨ yokwarɨmɨ' wiinɨ na'nɨ ne'nɨ' tɨ'ŋorɨ'anɨ?’ niaiwipɨ'rɨ na'nɨ sɨŋwɨ' nanɨ'poyɨ.” nurɨrɨ a'ma' eŋɨ' nɨ'nɨ sɨwi'mɨ' eŋomɨ re urɨŋɨnigɨnɨ, “Joxɨ nɨwia'pɨ'nɨmearɨ dɨxɨ' i'kwiaŋwɨ' nɨxopemɨxɨrɨ nɨmea'mɨ uɨ.” ura'na'
40009006	Nionɨ eŋɨ' sɨwi'mɨ' eŋomɨ ‘Dɨxɨ' ɨ'wɨ' yarɨŋɨ'pɨ rɨxa yokwarɨmɨ' sii'a'rɨnɨ.’ ura'na' soyɨ'ne' ‘O ne'nɨ' tɨ'ŋorɨ'anɨ?’ niaiwipɨ'rɨre'oɨ? Omɨ ‘Naŋɨ' nimo'nɨrɨ nɨwia'pɨ'nɨmea'mɨ aŋɨ' uɨ.’ ura'na' soyɨ'ne' ‘O ne'nɨ' tɨ'ŋorɨ'anɨ?’ niaiwipɨ'rɨre'oɨ? Ɨ'wɨ' yarɨŋɨ'pɨ yokwarɨmɨ' nɨwiirɨ'na' i'nɨmɨ imo'nɨŋagɨ na'nɨ e yaiwipaxɨ' mimo'nɨnɨ. E nerɨ aiwɨ a'ma' imo'nɨŋa'onɨ na'nɨ ‘O xwɨ'a' tɨ'yo nɨŋwearɨ'na' enɨ ɨ'wɨ' yarɨgɨ'a'pɨ yokwarɨmɨ' wiinɨ na'nɨ ne'nɨ' tɨ'ŋorɨ'anɨ?’ niaiwipɨ'rɨ na'nɨ sɨŋwɨ' nanɨ'poyɨ.” nurɨrɨ a'ma' eŋɨ' nɨ'nɨ sɨwi'mɨ' eŋomɨ re urɨŋɨnigɨnɨ, “Joxɨ nɨwia'pɨ'nɨmearɨ dɨxɨ' i'kwiaŋwɨ' nɨxopemɨxɨrɨ nɨmea'mɨ uɨ.” ura'na'
40009007	o nɨwia'pɨ'nɨmea'mɨ xegɨ' aŋɨ' e na'nɨ uŋɨnigɨnɨ.
40009008	Xegɨ' aŋɨ' e na'nɨ u'agɨ oxɨ' apɨxɨ' e epɨ'royɨ' egɨ'a'yɨ' sɨŋwɨ' e nɨwɨnɨro na'nɨ dɨŋɨ' nɨyeawa'rɨro “Gorɨxo a'ma' ro ne'nɨ' tɨ'ŋo'nɨŋɨ' wimɨxɨŋɨ'rɨ'anɨ?” nɨyaiwiro xɨ'omɨ yayɨ' sea'yɨmɨ da'nɨ umegɨ'awixɨnɨ.
40009009	Jisaso e pɨ'nɨ nɨwia'rɨmɨ nurɨ'na' a'ma' wo xegɨ' yoɨ' Matɨyuoyɨ rɨnɨŋo takisɨ' na'nɨ nɨgwɨ' ura'parɨgɨ'a' opisɨ' aŋɨ'yo riwo ŋweaŋagɨ nɨwɨnɨrɨ re urɨŋɨnigɨnɨ, “Nionɨ nɨxɨ'dɨme'ɨrɨxɨnɨ.” urɨ'agɨ o nɨwia'pɨ'nɨmearɨ nu'mɨ uxɨ'dɨŋɨnigɨnɨ.
40009010	Jisaso xegɨ' wiepɨsarɨŋowa tɨ'nɨ aŋɨ' Matɨyuoya' na'nɨ nuro aiwa' narɨ'na' a'ma' takisɨ' na'nɨ nɨgwɨ' ura'parɨgɨ'a'yɨ' tɨ'nɨ ɨ'wɨ' arɨ'ki' yarɨgɨ'a' wi'nɨyɨ' tɨ'nɨ omɨ nɨwi'mearo nawi'nɨ aiwa' narɨŋagɨ'a
40009011	Parisiowa sɨŋwɨ' e nɨwɨnɨro xegɨ' wiepɨsarɨŋowamɨ re urɨgɨ'awixɨnɨ, “Segɨ' seare'wapɨyarɨŋɨ' ro pi' na'nɨ a'ma' takisɨ' na'nɨ nɨgwɨ' neara'parɨgɨ'a' tɨyɨ' tɨ'nɨ ɨ'wɨ' arɨ'ki' yarɨgɨ'a' tɨyɨ' tɨ'nɨ nawi'nɨ nɨŋwearo aiwa' narɨŋoɨ?” urɨ'agɨ'a
40009012	Jisaso arɨ'a' e nɨwirɨ xewanɨŋo na'nɨ “A'ma' ɨ'wɨ' yarɨgɨ'a'yo arɨra' wimɨnɨrɨ na'nɨ weapɨŋorɨ'anɨ?” oyaiwi'poyɨnɨrɨ ewayɨ' ikaxɨ' re urɨŋɨnigɨnɨ, “A'ma' sɨmɨxɨ' mɨyarɨgɨ'a'yɨ' xwɨrɨ' tɨ'ŋɨ' e na'nɨ warɨgɨ'a'ranɨ? Oweoɨ, sɨmɨxɨ' yarɨgɨ'a'yɨ'nɨ xwɨrɨ' tɨ'ŋɨ' e na'nɨ warɨgɨ'a'rɨnɨ.
40009013	E nerɨ ai' soyɨ'ne' nuro xwɨyɨ'a' eŋi'na' wɨ'a' ro'kiamoagɨ' Xoseao nɨrɨrɨ eaŋɨ' rɨpɨ, ‘ “Rɨdɨyowa'nɨ Gorɨxonɨ na'nɨ ni'ɨ'rɨxɨnɨ.” mɨnimo'narɨnɨnɨ. “A'ma' wi'yo na'nɨ aya' nurɨmɨxɨro arɨra' wi'ɨ'rɨxɨnɨ.” nimo'narɨnɨ.’ nɨrɨrɨ rɨ'wamɨŋɨ' eaŋɨ' apimɨ ɨ'a' nɨroro nɨjɨ'a' imo'nɨ'poyɨ. Ayɨ' rɨpɨ na'nɨrɨnɨ. A'ma' ‘We' ro'nɨŋɨ' yarɨŋwae'nexɨnɨ.’ yaiwinarɨgɨ'a'yo ‘Nionɨ tɨ'a'mɨnɨ bɨ'poyɨ.’ urɨmɨnɨrɨ na'nɨ weapɨŋa'manɨ. ‘Ɨ'wɨ' yarɨŋwae'nexɨnɨ.’ yaiwinarɨgɨ'a'yo na'nɨ weapɨŋa'rɨnɨ.” urɨŋɨnigɨnɨ.
40009014	Jono wayɨ' numeaia warɨŋoya' wiepɨsarɨŋowa Jisaso tɨ'ŋɨ' e na'nɨ nɨbɨro re urɨgɨ'awixɨnɨ, “None tɨ'nɨ Parisiowa tɨ'nɨ Gorɨxo none na'nɨ yayɨ' owinɨnɨrɨ aiwa' ŋwɨ'a' ŋwɨra'rɨnayarɨŋagwɨ aiwɨ dɨxɨ' wiepɨsarɨŋowa pi' na'nɨ aiwa' ŋwɨ'a' mɨŋwɨra'rɨnɨ' yarɨŋoɨ?” urɨ'agɨ'a
40009015	Jisaso xewanɨŋo na'nɨ “Omɨ wa nɨpɨki'ma'na' eŋa'na' wiepɨsarɨŋɨ'yɨ' dɨŋɨ' sɨpi' nɨwirɨ'na' aiwa' ŋwɨ'a' ŋwɨra'rɨnɨpɨ'rɨ'a'rɨnɨ.” oyaiwi'poyɨnɨrɨ ewayɨ' xwɨyɨ'a' re urɨŋɨnigɨnɨ, “A'ma' apɨxɨ' sɨŋɨ' mea'o xegɨ' a'ma' imo'nɨgɨ'a'yɨ' tɨ'nɨ ŋweaŋa'na' o na'nɨ dɨŋɨ' sɨpi' wipaxɨ' menɨnɨ. E nero ai' a'ma' wa omɨ anɨ'nɨmɨxa'na' i'na' aiwa' ŋwɨ'a' ŋwɨra'rɨnɨpɨ'rɨ'a'rɨnɨ.” urɨŋɨnigɨnɨ.
40009016	“Xwɨyɨ'a' Parisiowa neare'wapɨyarɨgɨ'a'pɨ tɨ'nɨ Jisaso sɨŋɨ' neare'wapɨyarɨŋɨ'pɨ tɨ'nɨ kumɨxɨpaxɨ' mimo'nɨnɨ.” oyaiwi'poyɨnɨrɨ a'mɨ ewayɨ' ikaxɨ' nurɨrɨ re urɨŋɨnigɨnɨ, “A'ma' wigɨ' sorɨ'a' axenɨŋagɨ nɨwɨnɨro'na' rapɨrapɨ' sɨnɨ mɨkɨkari'nɨŋɨ' bɨ nɨmearo urɨ' o'ɨ' inɨŋu'mɨ nɨpɨ'roro gwɨ' kiwearɨgɨ'a'manɨ. E nerɨ'na'yɨ', igɨ'a' ea'na'na' rapɨrapɨ' sɨŋɨ' pɨ'ro'ɨ'a'pɨ nɨkɨkari'nɨrɨ'na' uru' xwe' naxega unɨ'a'rɨnɨ.
40009017	Rɨpɨ enɨ a'ma' iniɨgɨ' wainɨ' sɨŋɨ' meme' wara' sɨxɨ' urɨ'wa'mɨ iwajɨ'a' yarɨgɨ'a'manɨ. E nerɨ'na'yɨ', meme' wara' sɨxɨ'wa' nu'pɨyinɨrɨ'na' iniɨgɨ' wainɨ' purɨ sɨxɨ'wa' xwɨrɨ'a' ikɨxe'nɨrɨ e enɨgɨnɨ. Wainɨ' sɨŋɨ'yɨ' meme' wara' sɨxɨ' sɨŋɨ'wa'mɨ yi'a'na'yɨ', wara' tɨ'nɨ iniɨgɨ' tɨ'nɨ nɨpiau'nɨ naŋɨ' enɨŋoɨ.” urɨŋɨnigɨnɨ.
40009018	Jisaso xwɨyɨ'a' apɨ sɨnɨ e urarɨ'na' re eŋɨnigɨnɨ. Judayɨ'ya' rotu' aŋɨ' meweŋɨ' wo nɨbɨrɨ Jisaso sɨkwɨ' tɨ'ŋɨ' e mɨŋɨ' xwɨ'a'yo nɨkwɨ'rorɨ re urɨŋɨnigɨnɨ, “Gɨ' miai' rɨxa pearɨnɨ. E nerɨ ai' joxɨ nɨbɨrɨ we' sea'yɨ e wikwia'ra'na' naŋɨ' oenɨ.” urɨ'agɨ
40009019	o nɨwia'pɨ'nɨmearɨ nu'mɨ nurɨ wiepɨsarɨŋowa enɨ nawi'nɨ warɨ'na'
40009020	re eŋɨnigɨnɨ. Apɨxɨ' wi' —I' xegɨ' ragɨ' anɨŋɨ' pwarɨ'na' xwiogwɨ' we' wu'kau' sɨkwɨ' wau' mu'roŋi'rɨnɨ. I' “Nii'nɨ oya' iyɨ'a'yonɨ ama'ɨ' nɨro'nɨrɨ'na' naŋɨ' imo'nɨmɨnɨyɨ'rɨ'anɨ?” nɨyaiwia nɨbɨrɨ rɨ'wɨ'yo nɨro'napɨma'na' Jisasoya' iyɨ'a'yo si'rɨ'wɨ' jɨ'e ama'ɨ' ro'nɨŋɨnigɨnɨ.
40009021	re eŋɨnigɨnɨ. Apɨxɨ' wi' —I' xegɨ' ragɨ' anɨŋɨ' pwarɨ'na' xwiogwɨ' we' wu'kau' sɨkwɨ' wau' mu'roŋi'rɨnɨ. I' “Nii'nɨ oya' iyɨ'a'yonɨ ama'ɨ' nɨro'nɨrɨ'na' naŋɨ' imo'nɨmɨnɨyɨ'rɨ'anɨ?” nɨyaiwia nɨbɨrɨ rɨ'wɨ'yo nɨro'napɨma'na' Jisasoya' iyɨ'a'yo si'rɨ'wɨ' jɨ'e ama'ɨ' ro'nɨŋɨnigɨnɨ.
40009022	Ama'ɨ' ro'nɨ'agɨ Jisaso nɨkɨnɨmo'nɨrɨ i'mɨ sɨŋwɨ' nɨwɨnɨrɨ re urɨŋɨnigɨnɨ, “Gɨ' ineyɨ, aya' sɨ'wɨ' mɨrɨropanɨ. Ji'xɨ dɨŋɨ' nɨnɨkwɨ'rorɨŋɨ'pimɨ da'nɨ erɨ'kiemea'nɨ'ɨnɨ.” ura'na' i' rɨxa naŋɨ' imo'nɨŋɨnigɨnɨ.
40009023	Jisaso e da'nɨ nurɨ rotu' aŋɨ' meweŋoya' aŋɨ' e nɨre'morɨ oxɨ' apɨxɨ' epɨ'royɨ' nɨya'rɨma'na' ŋwape' rɨro webɨ'i' rɨro nero yaiwi'nɨŋɨ' yarɨŋagɨ'a nɨwɨnɨrɨ
40009024	re urɨŋɨnigɨnɨ, “Rɨxa peyea'poyɨ. Mia'i' pɨyɨ' menɨnɨ. Sa sa' wenɨ.” urɨ'agɨ ayɨ' rɨpɨ'a' nurɨro yarɨŋagɨ'a ai'
40009025	nɨ'nɨ mia'i' tɨ'ŋɨ' e pɨ'nɨ nɨwia'rɨmɨ rɨxa nɨpeyea'ma'na' eŋa'na' o nɨpa'wirɨ mia'i'mɨ we'yo ɨ'a' nɨmaxɨrɨrɨ mɨ'eyoa'a'na' re eŋɨnigɨnɨ. Mia'i' wia'pɨ'nɨmeaŋɨnigɨnɨ.
40009026	I' wia'pɨ'nɨmea'gɨ xwɨyɨ'a' o e'ɨ'pɨ na'nɨ xwɨyɨ'a' aŋɨ' nɨyonɨ rɨna'rɨmeŋɨnigɨnɨ.
40009027	Jisaso e da'nɨ warɨ'na' a'ma' sɨŋwɨ' supa'rɨgɨ'i'wau' nu'mɨ nuxɨ'dɨri rɨ'aiwa' re urɨgɨ'isixɨnɨ, “Negɨ' mɨxɨ' ina'yɨ' Depitomɨ xia'woxɨnɨ, yawawi ananɨ wa' yeawianɨre'ɨnɨ?” nurɨri
40009028	o rɨxa aŋɨ'yo nɨpa'wirɨ ŋweaŋagɨ awau' enɨ nɨpa'wiri wi'mea'a'na' Jisaso yarɨŋɨ' re wiŋɨnigɨnɨ, “Awagwi' dɨŋɨ' nɨnɨkwɨ'rori ‘O ananɨ sɨŋwɨ' supa'rɨgwɨ'i'yɨ' naŋɨ' yeaimɨxɨpaxorɨnɨ.’ rɨniaiwiarɨŋiɨ?” urɨ'agɨ awau' “Oyɨ, A'mɨna'oxɨnɨ, joxɨ e epaxoxɨrɨnɨ.” urɨ'agɨ'i
40009029	o egɨ' sɨŋwɨ'yo we' ɨ'a' nuxɨrɨrɨ re urɨŋɨnigɨnɨ, “Awagwi' dɨŋɨ' nɨkwɨ'roarɨgɨ'i'pa xɨxenɨ oimo'nɨnɨ.” ura'na' re eŋɨnigɨnɨ.
40009030	Awau' sɨŋwɨ' noxoari anɨgɨ'isixɨnɨ. Sɨŋwɨ' noxoari anɨ'agɨ'i Jisaso arɨ'a' jɨyikɨ' norɨ re urɨŋɨnigɨnɨ, “Awagwi' nionɨ eai'a'pɨ a'ma' wi'yo a'waŋɨ' murɨmepa e'isixɨnɨ.” urɨ'agɨ ai'
40009031	awau' o tɨ'ŋɨ' e da'nɨ nuri'na' xɨ'o wi'ɨ'pɨ na'nɨ amɨ amɨ repɨyɨ' nɨwia emegɨ'isixɨnɨ.
40009032	Jisaso e da'nɨ warɨ'na' a'ma' wi' wigɨ' a'ma' imɨ'o' dɨŋɨ' xɨxe'roŋagɨ na'nɨ maŋɨ' pɨ'ro'na'rɨŋɨ' wo Jisaso pwarɨŋe na'nɨ nɨmea'mɨ nɨbɨro wa'ra'na'
40009033	o imɨ'o'yo mɨxɨ' uma'ɨnowa'ra'na' maŋɨ' pɨ'ro'na'rago rɨxa xwɨyɨ'a' rarɨŋagɨ oxɨ' apɨxɨ' e epɨ'royɨ' egɨ'a'yɨ' sɨŋwɨ' e e'agɨ nɨwɨnɨro ududɨ' nero re nɨra ugɨ'awixɨnɨ, “Aga eŋi'na' eŋi'na' aiwɨ Isɨrerene a'ma' wo e yarɨŋagɨ wɨnagwa'manɨ.” nɨra u'agɨ'a aiwɨ
40009034	Parisiowa re rɨgɨ'awixɨnɨ, “Obo, imɨ'o'yo umeŋweaŋoya' dɨŋɨ' tɨ'nɨ mɨxɨ' uma'ɨnowa'rarɨŋɨ'rɨnɨ.” rɨgɨ'awixɨnɨ.
40009035	Jisaso Judayɨ'ya' aŋɨ' xwe'yo tɨ'nɨ onɨmia'yo tɨ'nɨ nemerɨ'na' wigɨ' rotu' aŋɨ'yo nɨpa'wirɨ ure'wapɨyemerɨ xwɨyɨ'a' yayɨ' winɨpaxɨ'pɨ —Apɨ Gorɨxo a'ma' xɨ'o xegɨ' xwioxɨ'yo mɨmea'mɨ' nerɨ pi'ra'nɨŋɨ' umeŋweanɨ'a'pɨ na'nɨ rɨnɨŋɨ'pɨrɨnɨ. Apɨ na'nɨ wa'ɨ' urɨmerɨ a'ma' sɨmɨxɨ' xɨxegɨ'nɨ yarɨgɨ'a'yo tɨ'nɨ uranɨ' xɨxegɨ'nɨ imo'nɨgɨ'a'yo tɨ'nɨ naŋɨ' imɨmɨxɨmɨ' wiemerɨ nerɨ'na'
40009036	a'ma' oxɨ' apɨxɨ' epɨ'royɨ' egɨ'a'yɨ' sipɨsipɨ' xia'wo mayɨ' nerɨ'na' u'rapi' nero dɨŋɨ' sɨmɨgwɨ'a' nɨyinɨro'nɨŋɨ' wia'roa'rɨnarɨgɨ'a'pa yarɨŋagɨ'a nɨwɨnɨrɨ wa' nɨwianɨrɨ
40009037	a'ma' xwɨyɨ'a' Gorɨxoya' wa'ɨ' urɨmepɨ'rɨ'a na'nɨ obaxɨ' mimo'nɨŋagɨ na'nɨ xegɨ' wiepɨsarɨŋɨ'yo re urɨŋɨnigɨnɨ, “Aiwa' omɨŋɨ'yo pɨ'rɨpɨ'rɨ' ina'rɨŋagɨ aiwɨ a'ma' nɨmipɨ'rɨ'a na'nɨ obaxɨ' menɨnɨ.
40009038	Ayɨna'nɨ Gorɨxomɨ rɨxɨŋɨ' re urɨ'poyɨ, ‘A'ma' aiwa' apɨ rɨmiipɨ'rɨ na'nɨ dɨxɨ' omɨŋɨ' tɨ'ŋɨ' e na'nɨ urowa'rɨ'ɨrɨxɨnɨ.’ urɨ'poyɨ.” urɨŋɨnigɨnɨ.
40010001	Jisaso xegɨ' wiepɨsarɨŋɨ' we' wu'kau' sɨkwɨ' wau' awamɨ “Awi' ea'nɨ'poyɨ.” nurɨma'na' awa a'ma' imɨ'o' dɨŋɨ' xɨxe'roarɨŋɨ'yo mɨxɨ' uma'ɨnowa'rɨro a'ma' sɨmɨxɨ' xɨxegɨ'nɨ yarɨgɨ'a'yo tɨ'nɨ uranɨ' xɨxegɨ'nɨ imo'nɨgɨ'a'yo tɨ'nɨ naŋɨ' imɨxɨro epaxɨ' imo'nɨ'ɨ'rɨxɨnɨrɨ eŋɨ' wea'mɨxowa'rɨŋɨnigɨnɨ.
40010002	Xegɨ' wa'ɨ' wurɨmeiarɨgɨ'a'wa, we' wu'kau' sɨkwɨ' wau' imo'nɨgɨ'a'wa wigɨ' yoɨ' rowarɨnɨ. Xa'mɨŋo Saimonorɨnɨ. A'mɨ yoɨ' bɨ Pitaoyɨ wɨ'rɨnɨŋorɨnɨ. Xegɨ' xogwa'o Adɨruorɨnɨ. Sebediomɨ xewaxowau' Jemiso tɨ'nɨ xogwa'o Jono tɨ'nɨrɨnɨ.
40010003	Piripo tɨ'nɨ Batoromuo tɨ'nɨrɨnɨ. Tomaso tɨ'nɨ Matɨyuo tɨ'nɨ —O takisɨ' na'nɨ nɨgwɨ' ura'pagorɨnɨ. O tɨ'nɨrɨnɨ. Arɨpiasomɨ xewaxo Jemiso tɨ'nɨ Tadiaso tɨ'nɨrɨnɨ.
40010004	Saimono —O a'ma' “E'ma'yo mɨxɨ' oxɨ'dowa'raneyɨ.” rarɨgɨ'a'yɨ' tɨ'nɨ nawi'nɨ nɨkumɨxɨnɨrɨ emeagorɨnɨ. O tɨ'nɨ Isɨkariotɨ da'ŋɨ' Judaso —O Jisaso na'nɨ mɨyɨ' urɨŋorɨnɨ. O tɨ'nɨrɨnɨ.
40010005	Jisaso we' wu'kau' sɨkwɨ' wau' awamɨ nurowa'rɨrɨ'na' sekaxɨ' nurɨrɨ re urɨŋɨnigɨnɨ, “Soyɨ'ne' nuro'na' e'ma'yɨ'ya' aŋɨ' tɨ'ŋɨ'mɨnɨ mupanɨ. Samariayɨ' —A'ma' ayɨ' Judayɨ' tɨ'nɨ xepɨxepa' ro'narɨgɨ'a'yɨ'rɨnɨ. Ayɨ'ya' aŋɨ'yo na'nɨ enɨ mupanɨ.
40010006	Soyɨ'ne' negɨ' Isɨrerɨyɨ' —Ayɨ' sipɨsipɨ' xia'wo pi'ra'nɨŋɨ' mɨmearɨ'na' amɨ amɨ uniamoarɨŋɨ'nɨŋɨ' imo'nɨgɨ'a'yɨ'rɨnɨ. Ayɨ' tɨ'ŋɨ' e na'nɨnɨ u'poyɨ.
40010007	Soyɨ'ne' nuro'na' wa'ɨ' re urɨmerɨ'ɨnɨ, ‘Gorɨxo xɨ'o xegɨ' xwioxɨ'yo mɨmea'mɨ' nɨneairɨ neameŋweanɨ aŋwɨ ayo eŋagɨ na'nɨ segɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro nɨsanɨro ŋwea'ɨ'rɨxɨnɨ.’ urɨmero
40010008	a'ma' sɨmɨxɨ'yo naŋɨ' imɨmɨxɨmɨ' ero a'ma' pe'ɨ'a'yo dɨŋɨ' sɨxɨ' numi'moro saiwia'rɨ' wiro a'ma' peyɨyɨ' tɨ'gɨ'a'yo wigɨ' wara' naŋɨ' wimɨxɨro imɨ'o' dɨŋɨ' xɨxe'roarɨŋɨ'yo mɨxɨ' uma'ɨnowa'rɨro eme'ɨ'rɨxɨnɨ. Soyɨ'ne' nionɨ eŋɨ' ea'nɨŋɨ' anɨpa' eŋɨ' seaea'mɨxowa'rɨ'a'yɨ' na'nɨ soyɨ'ne' a'ma' sɨmɨxɨ'yo naŋɨ' imɨmɨxɨmɨ' nɨwirɨ'na' nɨgwɨ' na'nɨ murɨpa nero sa anɨpa' naŋɨ' imɨmɨxɨmɨ' wi'ɨ'rɨxɨnɨ.
40010009	Soyɨ'ne' nɨwanɨro nerɨ'na' nɨgwɨ' sɨxɨ' i'moarɨgɨ'a'yo nɨgwɨ' xwe'ranɨ, onɨmia'ranɨ, nɨmearo sɨxɨ' ni'moro nɨmea'mɨ mupa ero
40010010	ɨ'a' a'rupiaŋɨ' ai' tɨ'nɨ nimanɨmɨ mupa ero iyɨ'a' wu'kau' raiwakɨyɨ' mepa ero sɨkwɨ' su' nɨyi'nɨro aiwɨ a'mɨ wau' mɨmeapa ero xoyɨ'wa' nɨmaxɨrɨmɨ mupa ero e'ɨ'rɨxɨnɨ. Ayɨ' rɨpɨ na'nɨrɨnɨ. A'ma' arɨra' wiarɨgɨ'omɨ ananɨ aiwa' mɨnɨ wiarɨŋagɨ'a na'nɨ soyɨ'ne' enɨ aiwa' ananɨ seaiapɨpɨ'rɨ'a' eŋagɨ na'nɨ amɨpi' nɨmea'mɨ mupa e'ɨ'rɨxɨnɨ.
40010011	Aŋɨ' xwe' bimɨranɨ, onɨmia' bimɨranɨ, nɨre'morɨ'na' a'ma' aŋɨ' apimɨ ŋweagɨ'a'yɨ' a'ma' go go ɨ'wɨ' amɨpi' mɨyarɨŋomɨ nɨwɨnɨrɨ'na' oya' aŋɨ'yo nɨpa'wiro aŋɨ' apimɨ pɨ'nɨ nɨwia'rɨmɨ upɨ'rɨ'i'na' na'nɨ o tɨ'nɨnɨ we'ɨ'rɨxɨnɨ.
40010012	A'ma' ‘O tɨ'nɨ oweaneyɨ.’ yaiwi'ɨ'oya' aŋɨ'yo nɨpa'wirɨ'na' ayo yayɨ' nɨwiro ‘ “Gorɨxo pi'ra'nɨŋɨ' oseamenɨ.” neaimo'narɨnɨ.’ urɨ'ɨ'rɨxɨnɨ.
40010013	Ayɨ' enɨ yayɨ' nɨseairo segɨ' pɨ'ne' arɨ'a' seaipɨ'rɨ na'nɨ wimo'na'na'yɨ', soyɨ'ne' yayɨ' nɨwirɨ'na' urɨ'a'pɨ ananɨ ‘Xe oimo'nɨnɨ.’ yaiwi'ɨ'rɨxɨnɨ. Ayɨ' e mɨseaipa seai'a'na'yɨ', soyɨ'ne' yayɨ' nɨwirɨ'na' urɨ'a'pɨ ‘Anɨpa' oimo'nɨnɨ.’ yaiwi'ɨ'rɨxɨnɨ.
40010014	A'ma' gɨyɨ' gɨyɨ' wigɨ' aŋɨ'yo na'nɨ nɨseaipemea'mɨ mupa ero soyɨ'ne'ya' xwɨyɨ'a' arɨ'a' mɨseaimo'nɨpa ero e'a'na'yɨ' aŋɨ' iwa'mɨranɨ, aŋɨ' apimɨranɨ, pɨ'nɨ nɨwia'rɨmɨ nurɨ'na' a'ma' e ŋweagɨ'a'yɨ' ‘Gorɨxo xeanɨŋɨ' neaika'rɨnɨ'a na'nɨ tiyɨ' re'oɨ?’ oyaiwi'poyɨnɨrɨ segɨ' sɨkwɨ'yo sikɨ' xe'nɨŋɨ'pɨ pɨ'rɨ' wiai'ki'mɨ' nɨya'rɨmɨ u'ɨ'rɨxɨnɨ.
40010015	Nionɨ nepa seararɨŋɨnɨ, ‘Sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ a'ma' eŋi'na' aŋɨ' yoɨ' Sodomɨyo ŋweaagɨ'a'yɨ' tɨ'nɨ Gomora ŋweaagɨ'a'yɨ' tɨ'nɨ aga rɨkɨkɨrɨ'o' ne'ra wagɨ'a'yo Gorɨxo xeanɨŋɨ' rɨ'a' tɨ'ŋɨ' wika'rɨnɨ'a' eŋagɨ aiwɨ a'ma' soyɨ'ne' arɨ'a' mɨseai'ɨ'a'yo xeanɨŋɨ' ayo wika'rɨnɨ'a'pa axɨ'pɨ xɨxenɨ e wika'rɨnɨ'a'manɨ.’ seararɨŋɨnɨ.
40010016	“Nionɨ soyɨ'ne' sipɨsipɨ' mɨxɨ' xɨxe mepa yarɨŋɨ'nɨŋɨ' imo'nɨgɨ'oyɨ'ne' a'ma' sɨ'wi' sayɨ'nɨŋɨ' imo'nɨgɨ'a'yɨ' tɨ'ŋɨ' e na'nɨ searowa'rarɨŋɨnɨ. Ayɨna'nɨ soyɨ'ne' nuro'na' a'ma' ayɨ' na'nɨ sɨŋwɨ' tɨ'nɨ u'ɨ'rɨxɨnɨ. Sidɨrɨ' yarɨŋɨ'pa dɨŋɨ' e'mɨ sai'mɨ' moro iŋɨ' xawio'wɨ' uyɨ'niɨ' bɨ me' awayinɨ yarɨŋɨ'pa ero ne'ra u'ɨ'rɨxɨnɨ.
40010017	Soyɨ'ne' nionɨ nɨxɨ'darɨŋagɨ'a na'nɨ a'ma' wi' ɨ'a' nɨseaxero negɨ' Judayɨ' a'mɨna' xwɨrɨxɨ' mearɨgɨ'a'wa tɨ'ŋɨ' e xwɨrɨxɨ' seamepɨ'rɨ na'nɨ seawa'rɨro negɨ' rotu' aŋɨ'yo da'nɨ sɨkwɨ'a' ragɨ' punɨ na'nɨ seaearo
40010018	soyɨ'ne' pɨ'ne' nionɨya' e'ma'yɨ' arɨ'a' egɨ'e da'nɨ a'waŋɨ' urɨpɨ'rɨ na'nɨ gapɨmanowa tɨ'nɨ mɨxɨ' ina'yowa tɨ'nɨ tɨ'ŋɨ' e nɨseamea'mɨ nuro seawa'rɨro epɨ'rɨ'a'rɨnɨ.
40010019	E seawa'rɨpɨ'rɨ'a aiwɨ rɨxa xwɨyɨ'a' urɨpɨ'rɨ i'na'nɨnɨ Gorɨxoya' dɨŋɨ' tɨ'nɨ urɨpɨ'rɨ eŋagɨ na'nɨ aya' sɨ'wɨ' nɨsearorɨ ‘Arɨre uranɨre'wɨnɨ? Pi' pi' uranɨre'wɨnɨ?’ mɨyaiwipa e'ɨ'rɨxɨnɨ.
40010020	Ayɨ' rɨpɨ na'nɨ seararɨŋɨnɨ. Awa rɨxa xwɨrɨxɨ' seamearɨ'na' segɨ' dɨŋɨ'yo da'nɨ urɨpɨ'rɨ'a'manɨ. Segɨ' se'no Gorɨxoya' kwi'yɨ'pimɨ da'nɨ urɨpɨ'rɨ'a' eŋagɨ na'nɨ aya' sɨ'wɨ' mɨsearopa e'ɨ'rɨxɨnɨ.
40010021	Xɨra'xogwa'owau' wɨ'o Jisasomɨ xɨ'darɨŋagɨ na'nɨ wɨ'o a'ma' wi' omɨ opɨki'poyɨnɨrɨ mɨyɨ' urɨrɨ xano xewaxo na'nɨ mɨyɨ' urɨrɨ niai'wɨ'yɨ' xanɨyau' na'nɨ mɨyɨ' urɨro epɨ'rɨ'a'rɨnɨ.
40010022	Soyɨ'ne' nionɨ dɨŋɨ' nɨnɨkwɨ'roro nɨxɨ'darɨŋagɨ'a na'nɨ a'ma' nɨ'nɨ sɨ'mɨ' tɨ'nɨ seaiapɨ'rɨ'a aiwɨ gɨyɨ' gɨyɨ' sɨ'a' yoparɨ'pɨ nionɨ weapɨmɨ'a'yi na'nɨ eŋɨ' nea'nɨro ŋwea'ɨ'a'yɨ'ne' Gorɨxo ananɨ yea'yɨ' nɨseayimɨxemeanɨ'a'rɨnɨ.
40010023	Aŋɨ' bimɨ nɨseapɨkianɨro na'nɨ nu'mɨ seame'a'na'yɨ', a'mɨ aŋɨ' bimɨ na'nɨ e'ɨ' u'ɨ'rɨxɨnɨ. Nionɨ nepa seararɨŋɨnɨ, ‘Isɨrerɨyɨ' aŋɨ'yo pɨ'ne' nionɨya' wi'yo sɨnɨ murɨnɨŋa'na' a'ma' imo'nɨŋa'onɨ weapɨmɨ'a'rɨnɨ.’ seararɨŋɨnɨ.” urɨŋɨnigɨnɨ.
40010024	Jisaso xegɨ' wiepɨsarɨŋowa “Omɨ sɨpi' wika'rɨpɨ'rɨ'a' eŋagɨ na'nɨ none enɨ sɨpi' neaika'rɨpaxɨ'rɨnɨ.” oyaiwi'poyɨnɨrɨ ewayɨ' ikaxɨ' re urɨŋɨnigɨnɨ, “Wiepɨsarɨŋowa wigɨ' ure'wapɨyarɨŋomɨ sea'yɨ e imo'narɨgɨ'a'manɨ. Xɨna'i'wa'nɨŋɨ' nimo'nɨro omɨŋɨ' wiiarɨgɨ'a'wa enɨ wigɨ' omɨŋɨ' wiiarɨgɨ'omɨ sea'yɨ e wimo'narɨgɨ'a'manɨ.
40010025	Wiepɨsarɨŋowa wigɨ' ure'wapɨyarɨŋo tɨ'nɨ xɨxenɨ nimo'nɨrɨ'na'yɨ', ayɨ' apa'nɨrɨnɨ. Xɨna'i'wa'nɨŋɨ' nimo'nɨro omɨŋɨ' wiiarɨgɨ'a'wa enɨ wigɨ' omɨŋɨ' wiiarɨgɨ'o tɨ'nɨ xɨxenɨ nimo'nɨrɨ'na'yɨ', ayɨ' apa'nɨrɨnɨ. Se'nonɨ ikayɨ'wɨ' imɨ'o'yo xɨra'o'nɨŋɨ' imo'nɨŋoyɨ nɨnɨrɨro'na'yɨ', gɨ' niai'woyɨ'ne' enɨ aŋɨpaxɨ' searɨpɨ'rɨ'a'rɨnɨ.
40010026	“A'ma' ɨ'wɨ' i'nɨmɨ da'nɨ e'ɨ'a'yɨ'ranɨ, ikayɨ'wɨ' yumɨ'i' rɨ'a'yɨ'ranɨ, rɨ'we'na' nɨpɨnɨ sɨŋa'nɨ imo'nɨnɨ'a' eŋagɨ na'nɨ ayo wa'yɨ' mɨwipa e'ɨ'rɨxɨnɨ.
40010027	Xwɨyɨ'a' amɨpi' nionɨ i'nɨmɨ da'nɨ a'rɨ'wɨyi'na' searɨ'a'pɨ soyɨ'ne' ikwa'wɨyi'na' a'waŋɨ' urɨ'ɨ'rɨxɨnɨ. Amɨpi' nionɨ yumɨ'i' ikaxɨ' searɨ'a'pɨ aŋɨ' rɨkwɨ'yo nɨxeŋwea'ma'na' a'waŋɨ' urɨ'ɨ'rɨxɨnɨ.
40010028	A'ma' nɨseapɨkiro'na' wara'nɨ seapɨkipaxɨ'rɨnɨ. Dɨŋɨ' enɨ seaxekwapaxɨ' meŋagɨ na'nɨ wa'yɨ' mɨwipa e'ɨ'rɨxɨnɨ. E nerɨ ai' Gorɨxo wara' ai' tɨ'nɨ dɨŋɨ' ai' tɨ'nɨ rɨ'a' anɨŋɨ' wearɨŋɨ'yo seaikeaa'rɨpaxɨ' imo'nɨŋo na'nɨ wa'yɨ' wi'ɨ'rɨxɨnɨ.
40010029	A'ma' makerɨ'a'yo na'nɨ nurɨ'na' iŋɨ' sirɨ'kwa' wau' bɨ' nerɨ'na' nɨgwɨ' rɨ'a' nɨŋɨ' bɨ tɨ'nɨ bɨ' yarɨgɨ'a'rɨnɨ. E nerɨ ai' segɨ' se'no mɨwimo'nɨpa nerɨ'na'yɨ', wo ananɨ nɨperɨ xwɨ'a'yo pie'roarɨŋɨ'manɨ. Soyɨ'ne' iŋɨ' onɨmia'piamɨ mu'ro'nɨŋagɨ na'nɨ Gorɨxo amɨpi' wi' mɨwi'meapa oenɨrɨ sɨŋwɨ' nɨseanɨrɨ'na'yɨ', wi' nɨseai'meanɨ'a' eŋagɨ a'ma' na'nɨ wa'yɨ' mepanɨ. Segɨ' mɨŋɨ'yo dɨ'a' ɨ'a' ropaxɨ' mimo'nɨŋagɨ ai' Gorɨxo nɨjɨ'a' eŋagɨ na'nɨ re yaiwi'ɨ'rɨxɨnɨ, ‘O nene na'nɨ aga nɨjɨ'a' imo'nɨŋagɨ na'nɨ ananɨ pi'ra'nɨŋɨ' neamenɨgɨnɨ.’ yaiwi'ɨ'rɨxɨnɨ.
40010030	A'ma' makerɨ'a'yo na'nɨ nurɨ'na' iŋɨ' sirɨ'kwa' wau' bɨ' nerɨ'na' nɨgwɨ' rɨ'a' nɨŋɨ' bɨ tɨ'nɨ bɨ' yarɨgɨ'a'rɨnɨ. E nerɨ ai' segɨ' se'no mɨwimo'nɨpa nerɨ'na'yɨ', wo ananɨ nɨperɨ xwɨ'a'yo pie'roarɨŋɨ'manɨ. Soyɨ'ne' iŋɨ' onɨmia'piamɨ mu'ro'nɨŋagɨ na'nɨ Gorɨxo amɨpi' wi' mɨwi'meapa oenɨrɨ sɨŋwɨ' nɨseanɨrɨ'na'yɨ', wi' nɨseai'meanɨ'a' eŋagɨ a'ma' na'nɨ wa'yɨ' mepanɨ. Segɨ' mɨŋɨ'yo dɨ'a' ɨ'a' ropaxɨ' mimo'nɨŋagɨ ai' Gorɨxo nɨjɨ'a' eŋagɨ na'nɨ re yaiwi'ɨ'rɨxɨnɨ, ‘O nene na'nɨ aga nɨjɨ'a' imo'nɨŋagɨ na'nɨ ananɨ pi'ra'nɨŋɨ' neamenɨgɨnɨ.’ yaiwi'ɨ'rɨxɨnɨ.
40010031	A'ma' makerɨ'a'yo na'nɨ nurɨ'na' iŋɨ' sirɨ'kwa' wau' bɨ' nerɨ'na' nɨgwɨ' rɨ'a' nɨŋɨ' bɨ tɨ'nɨ bɨ' yarɨgɨ'a'rɨnɨ. E nerɨ ai' segɨ' se'no mɨwimo'nɨpa nerɨ'na'yɨ', wo ananɨ nɨperɨ xwɨ'a'yo pie'roarɨŋɨ'manɨ. Soyɨ'ne' iŋɨ' onɨmia'piamɨ mu'ro'nɨŋagɨ na'nɨ Gorɨxo amɨpi' wi' mɨwi'meapa oenɨrɨ sɨŋwɨ' nɨseanɨrɨ'na'yɨ', wi' nɨseai'meanɨ'a' eŋagɨ a'ma' na'nɨ wa'yɨ' mepanɨ. Segɨ' mɨŋɨ'yo dɨ'a' ɨ'a' ropaxɨ' mimo'nɨŋagɨ ai' Gorɨxo nɨjɨ'a' eŋagɨ na'nɨ re yaiwi'ɨ'rɨxɨnɨ, ‘O nene na'nɨ aga nɨjɨ'a' imo'nɨŋagɨ na'nɨ ananɨ pi'ra'nɨŋɨ' neamenɨgɨnɨ.’ yaiwi'ɨ'rɨxɨnɨ.
40010032	A'ma' gɨyɨ' gɨyɨ' a'ma'ya' sɨŋwɨ'yo da'nɨ ‘Jisasomɨ xɨ'darɨŋa'onɨrɨnɨ.’ ura'na'yɨ' nionɨ enɨ gɨ' a'po aŋɨ'namɨ ŋweaŋoya' sɨŋwɨ'yo da'nɨ ‘O nionɨ nɨxɨ'darɨŋorɨnɨ.’ urɨmɨ'a'rɨnɨ.
40010033	E nerɨ ai' gɨyɨ' gɨyɨ' nionɨ na'nɨ a'ma'ya' sɨŋwɨ'yo da'nɨ ‘O na'nɨ nionɨ majɨ'a'rɨnɨ.’ ura'na'yɨ' nionɨ enɨ o na'nɨ gɨ' a'po aŋɨ'namɨ ŋweaŋoya' sɨŋwɨ'yo da'nɨ ‘O nionɨ majɨ'a'rɨnɨ.’ urɨmɨ'a'rɨnɨ.” urɨŋɨnigɨnɨ.
40010034	O a'mɨ re urɨŋɨnigɨnɨ, “Nionɨ na'nɨ ‘A'ma' nɨyonɨ pɨyɨ'a' wɨ'rɨmɨ'a'nɨrɨ bɨŋorɨnɨ.’ mɨniaiwipanɨ. Gorɨxoya' xwɨyɨ'a' kira' mɨxɨ' na'nɨ'nɨŋɨ' imo'nɨŋɨ'pa' nɨmea'mɨ bɨŋa'rɨnɨ.
40010035	Arɨ'a' niarɨgɨ'a'yɨ' tɨ'nɨ arɨ'a' mɨniarɨgɨ'a'yɨ' tɨ'nɨ Gorɨxoya' Bɨkwɨ'yo nɨrɨnɨrɨ ea'nɨŋɨ'pa xepɨxepa' oro'nɨ'poyɨnɨrɨ nɨmea'mɨ bɨŋa'rɨnɨ. Xewaxo xanomɨ sɨ'mɨ' tɨ'nɨ wirɨ xemia'i' xɨna'i'mɨ sɨ'mɨ' tɨ'nɨ wirɨ xewaxo xiepi' xiɨ'a'i'mɨ sɨ'mɨ' tɨ'nɨ wirɨ oinɨ'poyɨnɨrɨ bɨŋa'rɨnɨ.
40010036	A'ma' xwɨyɨ'a' nionɨya' nɨxɨ'darɨgɨ'a'yɨ' wigɨ' a'ma' imo'nɨgɨ'a'yɨ' mɨxɨ' wimo'nɨpɨ'rɨ'a'rɨnɨ.
40010037	A'ma' gɨyɨ' gɨyɨ' xanomɨranɨ, xɨna'i'mɨranɨ, dɨŋɨ' sɨxɨ' uyarɨŋɨ'pimɨ nionɨ nɨyinɨnɨ na'nɨ mɨmu'ro'nɨpa nerɨ'na'yɨ', a'ma' nionɨya' imo'nɨpaxɨ' mimo'nɨnɨ. Gɨyɨ' gɨyɨ' xewaxomɨranɨ, xemia'i'mɨranɨ, dɨŋɨ' sɨxɨ' uyarɨŋɨ'pimɨ nionɨ nɨnɨyinɨnɨ na'nɨ mɨmu'ro'nɨpa nerɨ'na'yɨ', nionɨya' imo'nɨpaxɨ' mimo'nɨnɨ.
40010038	Gɨyɨ' gɨyɨ' ‘Jisasomɨ ouxɨ'dɨmɨnɨ.’ nɨyaiwirɨ ai' xeanɨŋɨ' nɨniro nɨpɨkipɨ'rɨxɨnɨrɨ mɨnɨxɨ'dɨ' e'ɨ' e'ɨ'a'yɨ' ayɨ' nionɨya' imo'nɨpaxɨ' mimo'nɨnɨ.
40010039	A'ma' goxɨ goxɨ ‘Nionɨ Jisasomɨ dɨŋɨ' nɨwɨkwɨ'rorɨ nuxɨ'dɨrɨ'na'yɨ', nɨpɨkipɨ'rɨxɨnɨ.’ nɨyaiwirɨ xewanɨŋoxɨ e'ɨ' nɨmenɨrɨ'na'yɨ', dɨŋɨ' nɨyɨmɨŋɨ'pɨ anɨŋɨ' ŋwearɨ'a na'nɨ mearɨ'a'manɨ. E nerɨ ai' gɨyɨ' gɨyɨ' e'ɨ' mɨmenɨpa nerɨ ‘Nionɨ Jisasomɨ xɨ'darɨŋagɨ na'nɨ a'ma' wi' nɨnɨpɨkiro'na'yɨ', ayɨ' ananɨrɨnɨ.’ nɨyaiwirɨ'na'yɨ', dɨŋɨ' nɨyɨmɨŋɨ'pɨ anɨŋɨ' ŋwearɨ'a na'nɨ mearɨ'a'rɨnɨ.” urɨŋɨnigɨnɨ.
40010040	O a'mɨ re urɨŋɨnigɨnɨ, “Gɨyɨ' gɨyɨ' soyɨ'ne' wa'ɨ' urɨmearɨ'na' arɨ'a' nɨseairo naŋɨ' nɨseairo'na'yɨ' nionɨ searowa'rarɨŋagɨ na'nɨ nionɨ'nɨŋɨ' niro Gorɨxo nɨrowa're'napɨŋomɨ'nɨŋɨ' enɨ wiro yarɨŋoɨ.
40010041	A'ma' gɨyɨ' a'ma' wo Gorɨxoya' wɨ'a' ro'kiamoarɨŋo eŋagɨ na'nɨ ‘A'ma' ro Gorɨxoya' wɨ'a' ro'kiamoarɨŋorɨ'anɨ?’ nɨyaiwirɨ nipemea'mɨ xegɨ' aŋɨ'yo na'nɨ u'oyɨ' rɨ'we'na' Gorɨxo xegɨ' wɨ'a' ro'kiamoarɨgɨ'a'yo yayɨ' nɨwirɨ aya' rɨmɨxarɨŋɨ'pɨ mɨnɨ winɨ'a'pa axɨ'pɨ e winɨ'a'rɨnɨ. Gɨyɨ' a'ma' wo we' ro'nɨŋo eŋagɨ na'nɨ ‘A'ma' ro we' ro'nɨŋorɨ'anɨ?’ nɨyaiwirɨ nipemea'mɨ u'oyɨ' rɨ'we'na' Gorɨxo a'ma' we' ro'nɨgɨ'a'yo yayɨ' nɨwirɨ aya' rɨmɨxarɨŋɨ'pɨ mɨnɨ winɨ'a'pa axɨ'pɨ e winɨ'a'rɨnɨ.
40010042	A'ma' gɨyɨ' gɨyɨ' soyɨ'ne' nionɨya' seaiapɨsarɨŋa'oyɨ'ne' eŋagɨ na'nɨ iniɨgɨ' imɨŋɨ' rɨŋɨ' kapɨxɨ' wa' seaiapa'na'yɨ' Gorɨxo ‘Omɨ wi'ɨmɨgɨnɨ.’ yaiwi'ɨ'pɨ anɨpa' imo'nɨnɨ'a'manɨ. Oweoɨ! Nionɨ nepa seararɨŋɨnɨ, ‘Gorɨxo mɨnɨ winɨ'a'rɨnɨ.’ seararɨŋɨnɨ.” urɨŋɨnigɨnɨ.
40011001	Jisaso xegɨ' wiepɨsarɨŋɨ' we' wu'kau' sɨkwɨ' wau' awamɨ sekaxɨ' e nurɨ'ɨsa'na' ure'wapɨyemerɨ wa'ɨ' urɨmerɨ emɨnɨrɨ na'nɨ e da'nɨ pɨ'nɨ nɨwia'rɨmɨ Judayɨ' aŋɨ' amɨ amɨ ikwɨ'ro'nɨŋɨ'yo na'nɨ uŋɨnigɨnɨ.
40011002	Jono wayɨ' numeaia warɨŋo gwɨ' nɨŋwea'ma'na' arɨ'a' re wiŋɨnigɨnɨ, “Jisaso e yarɨnɨ. E yarɨnɨ.” rarɨŋagɨ'a arɨ'a' nɨwirɨ xɨ'o xegɨ' wiepɨsarɨŋɨ'yɨ' wau'mɨ Jisaso tɨ'ŋɨ' e na'nɨ urowa'ra'na'
40011003	awau' nuri yarɨŋɨ' re wigɨ'isixɨnɨ, “Jono ‘A'ma' wo rɨ'wɨ'yo bɨnɨ'a'rɨnɨ.’ rarɨŋoxɨranɨ? Wenɨŋɨ' nerɨ ŋweaanɨ na'nɨ wo sɨnɨ rɨ'a barɨnɨ?” urɨ'agɨ'i
40011004	Jisaso re urɨŋɨnigɨnɨ, “Awagwi' nuri amɨpi' nionɨ yarɨ'na' sɨŋwɨ' nanɨ'i'pɨ tɨ'nɨ arɨ'a' ni'ɨ'i'pɨ tɨ'nɨ na'nɨ repɨyɨ' nɨwiri a'waŋɨ' ure'mea'piyɨ.
40011005	Nionɨ yarɨ'na' a'ma' sɨŋwɨ' supa'rɨgɨ'a'yɨ' sɨŋwɨ' oxoaro sɨkwɨ' ikɨ' egɨ'a'yɨ' naŋɨ' nimo'nɨro aŋɨ' ero peyɨyɨ' tɨ'gɨ'a'yɨ' wara' naŋɨ' inɨro arɨ'a' pɨ'ro'nɨgɨ'a'yɨ' arɨ'a' ero pe'ɨ'a'yɨ' wia'pɨ'nɨmearo a'ma' uyi'peayɨ' xwɨyɨ'a' yayɨ' winɨpaxɨ' none wa'ɨ' nemerane urarɨŋwa'pɨ arɨ'a' wiro yarɨŋagɨ'a na'nɨ Jonomɨ a'waŋɨ' e ure'mea'piyɨ.
40011006	Rɨpɨ enɨ ‘Nionɨ na'nɨ a'ma' go go sɨ'mɨ' tɨ'nɨ wikɨ' dɨŋɨ' “O pi' rɨ'a yarɨnɨ?” mɨniaiwipa nerɨ'na'yɨ', yayɨ' owinɨnɨ.’ ure'mea'piyɨ.” nurowa'rɨrɨ
40011007	awau' rɨxa gwɨ' aŋɨ' Jono ŋweaŋiwa' tɨ'ŋɨ' e na'nɨ warɨ'na' a'ma' oxɨ' apɨxɨ' e epɨ'royɨ' egɨ'a'yo Jono na'nɨ re urɨŋɨnigɨnɨ, “Seyɨ'ne' a'ma' dɨŋɨ' meaŋe na'nɨ nurɨ'na' pi' a'ma'yo wɨnanɨro wagɨ'a'rɨnɨ? A'ma' samɨŋɨ' imɨŋɨ' onɨmia'pɨ nerɨ ai' rɨ'wɨ' ɨwɨ' apaxɨ' me' wiŋwɨ' yarɨŋɨ'pa yarɨŋɨ' womɨ sɨŋwɨ' wɨnanɨro wagɨ'a'ranɨ? Oweoɨ!
40011008	E nerɨ ai' pi' a'ma'yo wɨnanɨro wagɨ'a'rɨnɨ? A'ma' rapɨrapɨ' yarapayɨ' eŋɨ' wu' yi'nɨŋɨ' womɨ sɨŋwɨ' wɨnanɨro a'ma' dɨŋɨ' meaŋe wagɨ'a'ranɨ? Oweoɨ! A'ma' rapɨrapɨ' yarapayɨ' naŋɨ'nɨ nɨyi'nɨro mɨxɨ' ina'yɨ'yɨ'ya' aŋɨ'yo ŋweaarɨgɨ'a'rɨnɨ.
40011009	E nerɨ ai' seyɨ'ne' pi' na'nɨ a'ma' dɨŋɨ' meaŋe na'nɨ wagɨ'a'rɨnɨ? Gorɨxoya' wɨ'a' ro'kiamoarɨŋɨ' womɨ sɨŋwɨ' wɨnanɨro wagɨ'a'ranɨ? Oyɨ, e nerɨ ai' ‘O Gorɨxoya' wɨ'a' ro'kiamoagɨ'a'yɨ' tɨ'nɨ xɨxenɨ imo'nɨŋomanɨ. Sea'yɨ e mu'roŋorɨnɨ.’ seararɨŋɨnɨ.
40011010	Xwɨyɨ'a' Gorɨxo xewaxomɨ urɨŋɨ'pɨ wɨ'a' ro'kiamoagɨ' Marakaio nɨwurɨyirɨ rɨ'wamɨŋɨ' eaŋɨ' rɨpɨ, ‘Arɨ'a' eɨ. Gorɨxonɨ gɨ' xwɨyɨ'a' yaŋɨ' wiowa'rɨmɨ'a'o joxɨ gɨ' i'woxɨ xa'mɨ rɨmeanɨ na'nɨ urowa'rɨmɨ'a'rɨnɨ. O joxɨ na'nɨ a'ma'yo nurɨrɨ'na' o'ɨ'nɨŋɨ' simoinɨ'a'rɨnɨ.’ nɨrɨrɨ rɨ'wamɨŋɨ' eaŋɨ' apɨ Jono na'nɨ rɨnɨnɨ.
40011011	Nepa seararɨŋɨnɨ, ‘Jono a'ma' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'o na'nɨ o'ɨ'nɨŋɨ' imoŋo eŋagɨ na'nɨ a'ma' nɨ'nɨ aiwɨ wo Jonomɨ sea'yɨ e imo'nɨnɨ xɨrɨgɨ'a'manɨ. E nerɨ aiwɨ gɨyɨ' gɨyɨ' nionɨ nɨxɨ'dɨro Gorɨxoya' xwioxɨ'yo pa'wiro yarɨgɨ'a'yɨ' xwɨyɨ'a' nionɨ na'nɨ wa'ɨ' nurɨmeipɨ'rɨ'pɨ Jono wa'ɨ' urɨmeŋɨ'pimɨ sea'yɨ e imo'nɨŋagɨ na'nɨ a'ma' ayɨ' onɨ'pɨ aiwɨ Jonomɨ enɨ sea'yɨ e wimo'nɨŋoɨ.’ seararɨŋɨnɨ.
40011012	Jono wayɨ' nɨneameaia warɨŋo xwɨyɨ'a' ‘Gorɨxo xwioxɨ'yo mɨmea'mɨ' nɨneairɨ neameŋweanɨ'a na'nɨ a'ma' wo urowa're'napɨnɨŋoɨ.’ iwamɨ'o' searɨŋi'na' da'nɨ a'ma' uyɨ'niɨ' yarɨgɨ'a'yɨ' ‘Gorɨxoya' xwioxɨ'yo arɨge pa'wianɨre'wɨnɨ?’ nɨyaiwiro pɨ'rɨ' ɨ'kwiea'mɨ' ne'ra pa'wianɨro yarɨŋoɨ.
40011013	Ŋwɨ' ikaxɨ' Moseso nɨrɨrɨ eaŋɨ'pɨ tɨ'nɨ wɨ'a' ro'kiamoagɨ'a'wa nɨrɨro eagɨ'a'pɨ tɨ'nɨ Gorɨxo xwioxɨ'yo mɨmea'mɨ' nerɨ seameŋweanɨ'a na'nɨyɨ' wɨ'a' nɨro'kiamo'a nɨbɨro Jono yoparɨ' o axɨ'pɨ rɨŋɨ'rɨnɨ.
40011014	Eŋi'na' wɨ'a' ro'kiamoagɨ'a'yɨ' wo re rɨŋɨ'pɨ, ‘Gorɨxo xwioxɨ'yo mɨmea'mɨ' nerɨ neameŋweanɨ'a'pɨ rɨxa nimo'nɨmɨnɨrɨ aŋwɨ e eŋa'na'yɨ' a'ma' wo wɨ'a' ro'kiamoagɨ' Iraijao'nɨŋɨ' imo'nɨŋɨ' wo bɨnɨ'a'rɨnɨ.’ rɨŋɨ'pɨ tɨ'nɨ xɨxenɨ Jono rɨxa bɨŋɨ'rɨnɨ. Seyɨ'ne' omɨ nɨmi'mɨnɨrɨ'na'yɨ', o Iraijao imo'nɨŋɨ'pa imo'nɨmɨnɨrɨ eŋɨ'rɨnɨ.
40011015	Arɨ'a' tɨ'gɨ'a'yɨ'ne' pi'ra'nɨŋɨ' nionɨya' xwɨyɨ'a'pɨ arɨ'a' erɨ'ɨnɨ.
40011016	“E nerɨ ai' pi' ewayɨ' xwɨyɨ'a' nɨsearɨrɨ re searɨmɨ'ɨnɨ, ‘A'ma' agwɨ ri'na' ŋweagɨ'a'yɨ'ne' ayɨ'nɨŋɨ' imo'nɨŋoɨ.’ searɨmɨ'ɨnɨ? Seyɨ'ne' niai'wɨ' rɨpia'nɨŋɨ' imo'nɨŋoɨ. Niai'wɨ' bɨ'bia makerɨ'a' tɨ'ŋɨ' e e'ɨ' nɨŋwearo bɨ'bia tɨ'nɨ niɨ'a' yanɨro nerɨ'na' rɨ'aiwa' re urarɨŋoɨ,
40011017	‘Nene seyɨ'ne' sɨmɨnɨŋɨ' epɨ'rɨ na'nɨ soŋɨ' eaarɨ'na' seyɨ'ne' sɨmɨnɨŋɨ' me'oɨ. Nene seyɨ'ne' ŋwape' rɨpɨ'rɨ na'nɨ ŋwape' ra'na' ŋwape' saŋɨ' mɨneara'pa'oɨ.’ E urarɨ'na' niai'wɨ' anɨŋɨ' winarɨŋɨ'pia yapɨ imo'nɨŋoɨ.
40011018	Ayɨ' rɨpɨ na'nɨ seararɨŋɨnɨ. Jono nɨbɨrɨ'na' aiwa' a'ma' wimo'narɨŋɨ'pɨ tɨ'nɨ iniɨgɨ' wainɨ' tɨ'nɨ mɨnɨ' ŋwɨ'a' ŋweaŋa'na' a'ma' wi' dɨŋɨ' mamo' o na'nɨ ‘Imɨ'o' dɨŋɨ' xɨxe'roŋagɨ na'nɨ yarɨnɨ.’ rarɨŋoɨ.
40011019	A'ma' imo'nɨŋa'onɨ nɨbɨrɨ'na' aiwa' iniɨgɨ' amɨpi' ananɨ narɨ'na' a'ma' wi' ‘A'ma' royɨ' aiwa' tɨ'nɨ iniɨgɨ' wainɨ' tɨ'nɨ rɨwɨ' eŋɨ' nerɨ aya' wi' narɨŋorɨnɨ. A'ma' takisɨ' na'nɨ nɨgwɨ' neara'parɨgɨ'a'wa tɨ'nɨ ɨ'wɨ' ne'ra warɨgɨ'a' wi'nɨyɨ' tɨ'nɨ nɨkumɨxɨnɨrɨ emearɨgɨ'orɨnɨ.’ rarɨgɨ'a'rɨnɨ. Agwɨ e nɨrɨro ai' ida'na' nionɨ yarɨŋa'pɨ tɨ'nɨ Jono yarɨŋɨ'pɨ tɨ'nɨ aiwa'nɨŋɨ' na' we'a'na'yɨ' re rɨpɨ'rɨ'a'rɨnɨ, ‘A'ma' imo'nɨŋo tɨ'nɨ Jono tɨ'nɨ Gorɨxoya' dɨŋɨ' tɨ'nɨ naŋɨ' yagɨ'i'rɨnɨ.’ rɨpɨ'rɨ'a'rɨnɨ.” urɨŋɨnigɨnɨ.
40011020	Jisaso e nurɨ'ɨsa'na' a'ma' e epɨ'royɨ' egɨ'a'yo nurɨrɨ'na' aŋɨ' o emɨmɨ' obaxɨ' wi'wapɨyiŋɨ'pɨ yoɨ' nɨrɨrɨ a'ma' ayo ŋweagɨ'a'yɨ' wigɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro nɨsanɨro mɨŋwea' e'agɨ'a mɨxɨ' nurɨrɨ
40011021	re urɨŋɨnigɨnɨ, “Korasinɨyo ŋwea'yɨ'ne' aweyɨ! Sɨ'a' wɨyi seyɨ'ne' majɨ'a' seao'rɨnɨ'a'rɨnɨ. Gorɨxo xeanɨŋɨ' rɨ'a' tɨ'ŋɨ' seaika'rɨnɨ'a' eŋagɨ na'nɨ dɨŋɨ' sɨpi' oseainɨnɨ. Betɨsaida ŋwea'yɨ'ne' aweyɨ! Sɨ'a' wɨyi seyɨ'ne' enɨ majɨ'a' seao'rɨnɨ'a'rɨnɨ. Ayɨ' rɨpɨ na'nɨrɨnɨ. Emɨmɨ' segɨ' aŋɨ'yo seai'wapɨyiŋa'pɨ e'ma'yɨ' aŋɨ' yoɨ' Taiayɨ rɨnɨŋɨ'yo tɨ'nɨ Saidonɨyɨ rɨnɨŋɨ'yo tɨ'nɨ nɨwi'wapɨyirɨ sɨŋwɨrɨyɨ', a'ma' aŋɨ' apiau'mɨ ŋwea'yɨ' eŋi'na' wigɨ' ɨ'wɨ' yarɨgɨ'a'pɨ na'nɨ piaxɨ' nɨwea'nɨro aya' ɨ'a' nɨxɨrɨnɨro na'nɨ iyɨ'a' i'rɨkwɨ' pa'nɨro rɨ'a' ura'wɨ'yo iwiea'nɨro yanɨrɨ egɨ'a'rɨnɨ.
40011022	Nepa seararɨŋɨnɨ. Sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ a'ma' Taia ŋwea'yo tɨ'nɨ Saidonɨ ŋwea'yo tɨ'nɨ winɨ'a'pa axɨ'pɨ seainɨ'a'manɨ. Seyɨ'ne'ya' sea'yɨ e imo'nɨnɨ.
40011023	Kapaneamɨ ŋwea'yɨ'ne' enɨ ‘Gorɨxo aŋɨ'namɨ na'nɨ nɨneame'napɨnɨ'a'rɨnɨ.’ rɨyaiwiarɨŋoɨ? Oweoɨ! Rɨ'a' anɨŋɨ' wearɨŋɨ'yo na'nɨ wepɨ'rɨ'a'rɨnɨ. Emɨmɨ' nionɨ segɨ' aŋɨ' e seai'wapɨyiŋa'pɨ eŋi'na' Sodomɨ ŋwea'yɨ', rɨkɨkɨrɨ'o' yarɨŋagɨ'a Gorɨxo rɨ'a' mamo'wa'rɨŋɨ'yɨ' sɨŋwɨ' nɨnanɨro sɨŋwɨrɨyɨ', ayɨ' nɨsanɨro agwɨ ŋweaŋwa' re na'nɨ nɨŋweaxa banɨro egɨ'a'rɨnɨ.
40011024	Nepa seararɨŋɨnɨ. Sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ Sodomɨ ŋweaagɨ'a'yo winɨ'a'pa xɨxenɨ axɨ'pɨ seainɨ'a'manɨ. Seyɨ'ne'ya' sea'yɨ e imo'nɨnɨ.” urɨŋɨnigɨnɨ.
40011025	Jisaso e nurɨma'na' Gorɨxomɨ xwɨyɨ'a' rɨrɨmɨ' nɨwirɨ'na' re urɨŋɨnigɨnɨ, “Gɨ' a'poxɨnɨ, A'mɨna' aŋɨ'na imɨxɨrɨ xwɨ'a' imɨxɨrɨ nerɨ tɨŋoxɨnɨ, xwɨyɨ'a' nionɨ urarɨŋa' rɨpɨ na'nɨ a'ma' ‘Nionɨ nɨjɨ'onɨrɨnɨ. Go nɨre'wapɨyinɨŋoɨ?’ yaiwinarɨgɨ'a'yo yima'rorɨ a'ma' niai'wɨ' onɨmia'pia yapɨ ‘Anɨŋɨ' onɨre'wapɨyi'poyɨ.’ yaiwinarɨgɨ'a'yo wɨ'a' uro'kiamorɨ e'agɨ na'nɨ yayɨ' sea'yɨmɨ da'nɨ orɨmemɨnɨ.
40011026	A'poxɨnɨ, joxɨ e simo'narɨŋagɨ na'nɨ dɨxɨ' dɨŋɨ' tɨ'nɨ e imo'nɨnɨ.” nurɨrɨ
40011027	a'ma'yo re urɨŋɨnigɨnɨ, “Gɨ' a'po xwɨyɨ'a' amɨpi' oya' nɨpɨnɨ bɨ yumɨ'i' mɨni' nɨpɨnɨ ɨ'a'nɨŋɨ' niepɨ'xɨ'niasiŋɨ'rɨnɨ. A'ma' nɨ'nɨ aiwɨ wo xegɨ' dɨŋɨ' tɨ'nɨ xewaxonɨ na'nɨ nɨjɨ'a' mimo'nɨnɨ. Gɨ' a'ponɨ nɨjɨ'a' imo'nɨnɨ. A'ma' wo xegɨ' dɨŋɨ' tɨ'nɨ gɨ' a'po na'nɨ enɨ nɨjɨ'a' mimo'nɨnɨ. Xewaxonɨnɨ nɨjɨ'a' imo'nɨŋɨnɨ. E nerɨ ai' a'ma' xewaxonɨ ‘Gɨ' a'po na'nɨ xe nɨjɨ'a' oimo'nɨ'poyɨ.’ nɨyaiwirɨ o na'nɨ wɨ'a' wo'ki'mɨxarɨŋa'yɨ' ayɨ' enɨ gɨ' a'po na'nɨ nɨjɨ'a'rɨnɨ.
40011028	Ayɨna'nɨ sekaxɨ' ‘Rɨpɨ e'poyɨ. Rɨpɨ e'poyɨ.’ nɨrɨga uŋɨ'pɨ pi'ra'nɨŋɨ' ouxɨ'dɨmɨnɨrɨ nerɨ'na' saŋɨ' xwe' nɨmearɨ'nɨŋɨ' nɨmea'mɨ nuro anɨŋɨ' seainarɨŋɨ'yɨ'ne', nionɨya' dɨŋɨ' tɨ'nɨ sa' ŋweapɨ'rɨ na'nɨ nionɨ tɨ'a'mɨnɨ bɨ'poyɨ.
40011029	Nionɨ a'ma' nɨpenionɨ nimo'nɨrɨ sea'yɨ e mimo'narɨŋa'onɨ eŋagɨ na'nɨ saŋɨ' nionɨya' i'kɨ'a'nɨŋɨ' xwaŋwɨ' ni'kwo'nɨmɨ nurɨ'na'yɨ' nionɨ seare'wapɨyi'a'na' segɨ' dɨŋɨ' emɨmo'wa'rɨ' inɨpɨ'ra'oɨ.
40011030	Ayɨ' rɨpɨ na'nɨ seararɨŋɨnɨ. Xwɨyɨ'a' nionɨya' saŋɨ'nɨŋɨ' nɨmea'mɨ upɨ'rɨ'pɨ ayɨ' saŋɨ' seainɨmenɨŋoɨ. Nayɨ' seainɨ' eŋagɨ na'nɨ ananɨrɨnɨ.” urɨŋɨnigɨnɨ.
40012001	I'na' Sabarɨ'a' wɨyimɨ Jisaso tɨ'nɨ wiepɨsarɨŋowa tɨ'nɨ o'ɨ' witɨ' omɨŋɨ' a'wɨnɨmɨ inɨŋɨ'yo nuro'na' wiepɨsarɨŋowa agwɨ' wi'agɨ witɨ' siyɨ' sɨŋɨ' yɨyi'rɨnɨ' yarɨŋagɨ'a
40012002	Parisiowa sɨŋwɨ' e nɨwɨnɨro omɨ re urɨgɨ'awixɨnɨ, “Dɨxɨ' wiepɨsarɨŋowa ‘Sabarɨ'a'yo ŋwɨ'a'rɨnɨ.’ rɨnɨŋɨ'yo aiwa' pi' na'nɨ miarɨŋoɨ?” urɨ'agɨ'a ai'
40012003	Jisaso re urɨŋɨnigɨnɨ, “Eŋi'na' negɨ' mɨxɨ' ina'yɨ' Depito tɨ'nɨ xegɨ' nɨkumɨxɨnɨrɨ emearɨgɨ'a'wa tɨ'nɨ agwɨ' wi'a'na' egɨ'a'pɨ Gorɨxoya' Bɨkwɨ'yo rɨ'wamɨŋɨ' nɨrɨnɨrɨ ea'nɨŋɨ'pɨ sɨnɨ ɨ'a' mɨroarɨŋɨ' reŋoɨ? Oweoɨ, soyɨ'ne' ɨ'a' nɨroro aiwɨ dɨŋɨ' nɨpɨkwɨnɨ mɨmoarɨŋoɨ.
40012004	Depito senɨ'a' aŋɨ' Gorɨxo na'nɨ aiwa' peaxɨ' tarɨgɨ'iwa'mɨ nɨpa'wirɨ bisɨ'kerɨ'a' Gorɨxo na'nɨ peaxɨ' tarɨgɨ'a'pɨ o tɨ'nɨ xegɨ' a'ma' tɨ'nɨ na'nɨ ‘Ŋwɨ'a'rɨnɨ.’ rɨnɨŋɨ'pɨ —Apɨ ‘Sa apaxɨ'pa'nɨŋɨ' imo'nɨgɨ'a'wanɨ ananɨ nɨpaxɨ'rɨnɨ.’ rɨnɨŋɨ'pɨrɨnɨ. Bisɨ'kerɨ'a' apɨ apaxɨ'pa'nɨŋɨ' imo'nɨŋɨ' xwe'o umeai'a'na' Depito nura'pɨrɨ nɨ'agɨ aiwɨ Gorɨxo mɨxɨ' bɨ murɨŋɨnigɨnɨ.
40012005	Ŋwɨ' ikaxɨ' ea'nɨŋɨ'yo da'nɨ re rɨnɨŋɨ'pɨ enɨ sɨnɨ ɨ'a' mɨroarɨŋɨ' reŋoɨ, ‘Sabarɨ'a'yo apaxɨ'pa'nɨŋɨ' imo'nɨgɨ'a'wa aŋɨ' Gorɨxo na'nɨ rɨdɨyowa' yarɨgɨ'iwa'mɨ nɨpa'wiro rɨdɨyowa' nero'na' sɨ'a' “Omɨŋɨ' nɨ'nɨ ŋwɨ'a'xɨnɨ.” rɨnɨŋɨ'yi xo'ro'rɨ' nero aiwɨ xwɨyɨ'a' mea'rɨnarɨgɨ'a'manɨ.’ nɨrɨnɨrɨ ea'nɨŋɨ'pɨ ɨ'a' mɨroarɨŋɨ' reŋoɨ? Soyɨ'ne' ɨ'a' nɨroro aiwɨ sɨnɨ nɨpɨkwɨnɨ dɨŋɨ' mɨmoarɨŋoɨ.
40012006	Apaxɨ'pa'nɨŋɨ' imo'nɨgɨ'a'wa Sabarɨ'a' ayimɨ xo'ro'rɨ' nero aiwɨ aŋɨ' Gorɨxo na'nɨ rɨdɨyowa' yarɨgɨ'iwa'mɨ da'nɨ nero na'nɨ xwɨyɨ'a' mɨmea'rɨnɨpa yarɨgɨ'a'rɨnɨ. E nerɨ aiwɨ a'ma' wo re roŋɨ' royɨ' aŋɨ' rɨdɨyowa' yarɨgɨ'iwa'mɨ sea'yɨ e mu'ronɨ.” xewanɨŋo na'nɨ e nurɨrɨ
40012007	a'mɨ re urɨŋɨnigɨnɨ, “Soyɨ'ne' xwɨyɨ'a' Gorɨxo rɨŋɨ', Bɨkwɨ'yo ea'nɨŋɨ' rɨpɨ ‘Nionɨ a'ma' wi' wi'yo wa' nɨwianɨrɨ arɨra' owi'poyɨnɨrɨ na'nɨ nimo'narɨnɨ. Nionɨ na'nɨ rɨdɨyowa'nɨ oni'poyɨnɨrɨ na'nɨ mɨnimo'narɨnɨnɨ.’ rɨ'wamɨŋɨ' e nɨrɨnɨrɨ ea'nɨŋɨ' apɨ na'nɨ soyɨ'ne' dɨŋɨ' nɨmoro ɨ'a' nɨxɨrɨro sɨŋwɨrɨyɨ', a'ma' nionɨya' rowamɨ, wiwanɨŋowa xwɨyɨ'a' mea'rɨnɨpaxɨ' mimo'nɨgɨ'a' rowamɨ xwɨyɨ'a' uxekwɨ'moanɨro e'ɨ'a'manɨ.
40012008	A'ma' imo'nɨŋa'onɨ Sabarɨ'a' xia'wonɨ eŋagɨ na'nɨ ‘Sabarɨ'a'yo ayɨ' ananɨrɨnɨ.’ rɨpaxɨ' imo'nɨŋa'onɨrɨnɨ.” urɨŋɨnigɨnɨ.
40012009	O e da'nɨ pɨ'nɨ nɨwia'rɨmɨ nurɨ wigɨ' rotu' aŋɨ' wiwa'mɨ nɨpa'wirɨ ŋweaŋa'na' re eŋɨnigɨnɨ.
40012010	A'ma' we' kɨrɨŋɨ' eŋɨ' wo e ŋweaŋagɨ Parisiowa Jisasomɨ xwɨyɨ'a' mea'rɨpɨ'rɨ na'nɨ yarɨŋɨ' re wigɨ'awixɨnɨ, “‘Negɨ' “Sabarɨ'a'yo ŋwɨ'a'xɨnɨ.” rɨnɨŋɨ'yo a'ma' sɨmɨxɨ'yo naŋɨ' nimɨxɨrɨ'na' xo'ro'rɨ' mepaxɨ'rɨnɨ.’ rɨsimo'narɨnɨ?” urɨ'agɨ'a
40012011	o xɨxewisɨ' ikaxɨ' re urɨŋɨnigɨnɨ, “Soyɨ'ne' woxɨ, sipɨsipɨ' wo tɨ'ŋoxɨ Sabarɨ'a'yo sipɨsipo xwa'rɨŋwɨ'yo pie'ro'a'na'yɨ', sipɨsipomɨ mɨmɨxeaarɨŋɨ'ranɨ? Oweoɨ, apaxɨ' me' mɨxeaarɨŋɨ'rɨnɨ.
40012012	A'ma' sipɨsipɨ' tɨ'nɨ xɨxenɨ mimo'nɨŋagɨ na'nɨ Sabarɨ'a'yo ai' a'ma'yo naŋɨ' nɨwimɨxɨrɨ'na'yɨ', ayɨ' ananɨrɨnɨ.” nurɨrɨ
40012013	we' kɨrɨŋɨ' eŋomɨ re urɨŋɨnigɨnɨ, “Dɨxɨ' we' iru' pɨ'mɨxeɨ.” urɨ'agɨ a'ma'o we' iru' pɨ'mɨxa'na' we' naŋɨ' wɨ'u'nɨŋɨ' axɨ'pɨ imo'nɨŋɨnigɨnɨ.
40012014	Naŋɨ' wɨ'u'nɨŋɨ' axɨ'pɨ imo'nɨ'agɨ Parisiowa nɨwia'pɨ'nɨmea'mɨ nɨpeyearo wa'ɨ' e da'nɨ omɨ pɨkianɨro na'nɨ mekaxɨ' megɨ'awixɨnɨ.
40012015	Jisaso Parisiowa xɨ'o na'nɨ mekaxɨ' mearɨŋagɨ'a na'nɨ nɨjɨ'a' nimo'nɨrɨ na'nɨ e pɨ'nɨ nɨwia'rɨmɨ nurɨ oxɨ' apɨxɨ' obaxɨ' nu'mɨ xɨ'darɨŋagɨ'a sɨmɨxɨ' egɨ'a' nɨyonɨ naŋɨ' imɨmɨxɨmɨ' nerɨ'na'
40012016	a'ma'yo a'waŋɨ' urɨpɨ'rɨxɨnɨrɨ “Nionɨ sii'a'pɨ na'nɨ a'waŋɨ' murɨmepa e'poyɨ.” urayiŋɨnigɨnɨ.
40012017	Xwɨyɨ'a' Gorɨxo rɨŋɨ' wɨ'a' ro'kiamoagɨ' Aisaiao nɨrɨrɨ rɨ'wamɨŋɨ' eaŋɨ' rɨpɨ xɨxenɨ imo'nɨnɨ'a na'nɨ Jisaso e eŋɨnigɨnɨ,
40012018	“Arɨ'a' e'poyɨ. A'ma' ro gɨ' omɨŋɨ' niiarɨŋo'nɨŋɨ' imo'nɨnɨ'a na'nɨ rɨ'peaŋa'orɨnɨ. Gɨ' dɨŋɨ' sɨxɨ' uyiŋa'orɨnɨ. Gɨ' kwi'yɨ' enɨ omɨ wi'a'na' e'ma'yɨ' ‘E nerɨ'na' we' ro'nɨŋɨ' Gorɨxo wimo'narɨŋɨ'pɨ imo'nanɨ'wa'rɨ'anɨ?’ yaiwipɨ'rɨ na'nɨ wa'ɨ' urepea'rɨnɨ'a'rɨnɨ.
40012019	O nɨpeniorɨnɨ. A'ma' wi' tɨ'nɨ xɨxewia'mɨ' nɨrɨnɨrɨ wi'yo xwamia'nɨ' nɨwirɨ enɨ'a'manɨ. Sɨ'mɨ' o'ɨ'yo da'nɨ xwamia'nɨ' yarɨŋagɨ wɨnɨpɨ'rɨ'a'manɨ.
40012020	O a'ma' eŋɨ' samɨŋɨ' nɨwe'mɨ emearɨŋagɨ nɨwɨnɨrɨ'na' sɨxɨ' mɨŋɨ' eaaroarɨŋɨ'wa'nɨŋɨ' imo'nɨŋagɨ nɨwɨnɨrɨ'na' wi'yo ɨ'a' wekɨmɨxɨnɨ'a'manɨ. O a'ma' wi' ramɨxɨ' gwɨ' a'pia'wɨ' wearɨŋɨ'ri' rɨxa nɨyupa'rɨmɨnɨrɨ yarɨŋɨ'nɨŋɨ' imo'nɨŋagɨ nɨwɨnɨrɨ'na' ɨ'a' supɨmɨxɨnɨ'a'manɨ. Xegɨ' e enɨ'a'pa arɨ'ki' ne'ra nu'ɨsa'na' we' ro'nɨŋɨ' xɨ'o yarɨŋɨ'pɨ sea'yɨ e imo'nɨnɨ'a'rɨnɨ.
40012021	E'ma'yɨ' ‘O arɨra' neai'wɨnɨgɨnɨ.’ nɨyaiwiro omɨ dɨŋɨ' ukɨkayopɨ'rɨ'a'rɨnɨ.” Xwɨyɨ'a' Gorɨxo e rɨŋɨ'pɨ xɨxenɨ imo'nɨnɨ'a na'nɨ Jisaso nemerɨ'na' axɨ'pɨ e eŋɨnigɨnɨ.
40012022	A'ma' womɨ imɨ'o' dɨŋɨ' xɨxe'roŋa'na' maŋɨ' pɨ'ro'nɨrɨ sɨŋwɨ' supa'rɨrɨ eŋomɨ Jisaso tɨ'ŋɨ' e na'nɨ nɨme'ra nɨbɨro wa'ra'na' Jisaso imɨ'o' mɨxɨ' numa'ɨnowa'rɨrɨ pi'ra'nɨŋɨ' wimɨxa'na' o xwɨyɨ'a' rɨrɨ sɨŋwɨ' anɨrɨ eŋɨnigɨnɨ.
40012023	E e'a'na' oxɨ' apɨxɨ' obaxɨ' e epɨ'royɨ' egɨ'a'yɨ' ududɨ' niga nuro re rɨnɨgɨ'awixɨnɨ, “‘A'ma' royɨ' a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, negɨ' mɨxɨ' ina'yɨ' Depitoya' xia'worɨnɨ.’ rɨyaiwiarɨŋwɨnɨ? Oweoɨ, omanɨ.” rɨnarɨŋagɨ'a
40012024	Parisiowa arɨ'a' e nɨwiro re rɨgɨ'awixɨnɨ, “O imɨ'o' xɨra'o'nɨŋɨ' imo'nɨŋo —O xegɨ' yoɨ' bɨ Bieseburoyɨ rɨnɨŋorɨnɨ. Oya' dɨŋɨ'yo da'nɨ Jisaso imɨ'o' mɨxɨ' uma'ɨnarɨŋorɨnɨ.” rarɨ'na'
40012025	Jisaso awa e rɨnarɨŋagɨ'a dɨŋɨ' adadɨ' nɨwirɨ nɨjɨ'a' nimo'nɨrɨ xɨxewisɨ' ikaxɨ' re urɨŋɨnigɨnɨ, “A'ma' gwɨ' axɨ'ri' xepɨxepa' nɨro'nɨro mɨxɨ' ninɨro'na'yɨ' ayɨ' aŋɨ' mɨwia'rekɨxɨnɨpaxɨ'rɨnɨ. A'ma' aŋɨ' bimɨ ŋwea'yɨ'ranɨ, aŋɨ' wiwa'mɨ ŋweagɨ'a'yɨ'ranɨ, enɨ xepɨxepa' nɨro'nɨro mɨxɨ' ninɨro'na'yɨ', axɨ'pɨ aŋɨ' mɨwia'rekɨxɨnɨpaxɨ'rɨnɨ.
40012026	Nionɨ Obo —Oya' yoɨ' bɨ Setenoyɨ rɨnɨŋorɨnɨ. Nionɨ oya' dɨŋɨ'yo da'nɨ xegɨ' imɨ'o'yo mɨxɨ' numa'ɨnowa'rɨrɨ'na'yɨ', axɨ'yɨ' rɨxa xepɨxepa' nɨro'nɨro na'nɨ arɨge nero eŋɨ' nea'nɨro ropɨ'ra'oɨ? Oweoɨ. E nero aiwɨ soyɨ'ne' nionɨ na'nɨ re rarɨŋoɨ, ‘Setenoya' eŋɨ' ea'nɨŋɨ'yo da'nɨ imɨ'o' mɨxɨ' uma'ɨnowa'rarɨnɨ.’ rarɨŋoɨ.
40012027	Nionɨ imɨ'o' xɨra'o'nɨŋɨ' imo'nɨŋo, Bieseburoya' dɨŋɨ'yo da'nɨ imɨ'o' mɨxɨ' numa'ɨnowa'rɨrɨ'na'yɨ', segɨ' wiepɨsarɨgɨ'a'yɨ' dɨŋɨ' goya'yo da'nɨ mɨxɨ' uma'ɨnowa'rarɨgɨ'a'rɨnɨ? Ayɨ' awa re rarɨgɨ'a'rɨnɨ, ‘Gorɨxoya' dɨŋɨ'yo da'nɨ mɨxɨ' uma'ɨnowa'rarɨŋwa'rɨnɨ.’ rarɨgɨ'a'yɨ' na'nɨ awa xwɨyɨ'a' seamearɨpɨ'rɨ'a'rɨnɨ. Nionɨ segɨ' wa yarɨgɨ'a'pa yarɨŋagɨ aiwɨ soyɨ'ne' pi' na'nɨ nɨxekwɨ'moarɨŋoɨ?
40012028	E nerɨ ai' nionɨ kwi'yɨ' Gorɨxoya'pɨ tɨ'nɨ imɨ'o' mɨxɨ' uma'ɨna'na'yɨ', dɨŋɨ' re yaiwirɨ'ɨnɨ, ‘Gorɨxo xwioxɨ'yo mɨmea'mɨ' nerɨ neameŋweanɨ rɨxa i'rɨ'anɨ?’ yaiwirɨ'ɨnɨ.” nurɨrɨ
40012029	“Obo eŋɨ' ea'nɨŋo aiwɨ Jisaso sea'yɨ e imo'nɨŋorɨnɨ.” oyaiwi'poyɨnɨrɨ a'mɨ xɨxewisɨ' ikaxɨ' re urɨŋɨnigɨnɨ, “A'ma' wo eŋɨ' ea'nɨŋɨ' woya' amɨpi' ɨ'wɨ' mea'mɨnɨrɨ'na' xa'mɨ xɨ'omɨ ɨ'a' nɨxɨrɨrɨ gwɨ' nɨja'rɨma'na' ananɨ nɨpa'wirɨ xegɨ' amɨpi' meanɨgɨnɨ.” nurɨrɨ
40012030	a'ma' nɨ'nɨ Jisasomɨ dɨŋɨ' wɨkwɨ'roro xɨ'dɨro epɨ'rɨxɨnɨrɨ pɨ'rɨ' rakia'mɨ' wianɨro yarɨgɨ'a'yɨ' na'nɨ ewayɨ' xwɨyɨ'a' rɨpɨ urɨŋɨnigɨnɨ, “A'ma' nionɨ tɨ'a'mɨnɨ mimo'nɨgɨ'a'yɨ', ayɨ' nionɨ tɨ'nɨ mɨxɨ' imo'nɨŋwa'yɨ'rɨnɨ. A'ma' nionɨ tɨ'nɨ sipɨsipɨ' awi' meaa'rɨpa yarɨgɨ'a'yɨ' sipɨsipɨ' xɨ'dɨ'xɨ'dowa'rɨ' yarɨgɨ'a'yɨ'rɨnɨ.” nurɨrɨ
40012031	re urɨŋɨnigɨnɨ, “Ayɨna'nɨ nionɨ re seararɨŋɨnɨ, ‘Pi' pi' ɨ'wɨ' yarɨgɨ'a' tɨ'nɨ a'ma' wi'yo pi' pi' rɨperɨrɨ' umeararɨgɨ'a' tɨ'nɨ Gorɨxo ananɨ yokwarɨmɨ' nɨwiirɨ aiwɨ a'ma' gɨyɨ' a'ma' wo Gorɨxoya' kwi'yɨ' tɨ'nɨ yarɨŋagɨ nɨwɨnɨrɨ'na' rɨperɨrɨ' numerɨ “Ayɨ' kwi'yɨ' Gorɨxoya'pɨ tɨ'nɨ mɨyarɨnɨnɨ.” umearɨ'a'yo Gorɨxo yokwarɨmɨ' wiipaxɨ' menɨnɨ.
40012032	A'ma' gɨyɨ' gɨyɨ' a'ma' imo'nɨŋa'onɨ pɨ'ne' sɨpi' nɨnɨrɨrɨ aiwɨ Gorɨxo ananɨ yokwarɨmɨ' wiinɨ'a'rɨnɨ. E nerɨ aiwɨ gɨyɨ' gɨyɨ' Gorɨxoya' kwi'yɨ' na'nɨ pɨ'ne' sɨpi' rɨ'a'yɨ' agwɨ ri'na'ranɨ, na' rɨ'wɨ'yoranɨ, Gorɨxo yokwarɨmɨ' wiinɨ'a' menɨnɨ.’ seararɨŋɨnɨ.” urɨŋɨnigɨnɨ.
40012033	Awa “Jisaso naŋɨ'nɨ yarɨŋagɨ na'nɨ ‘Oboya' dɨŋɨ'yo da'nɨ yarɨnɨ.’ rɨpaxɨ' mimo'nɨnɨ.” oyaiwi'poyɨnɨrɨ a'mɨ xewanɨŋo na'nɨ ewayɨ' ikaxɨ' rɨpɨ nurɨrɨ re urɨŋɨnigɨnɨ, “Soyɨ'ne' i'kɨ'a' wɨna sogwɨ' naŋɨ' weŋagɨ nɨwɨnɨrɨ'na' ‘I'kɨ'a' naŋɨ'narɨnɨ.’ rɨrɨ'ɨnɨ. I'kɨ'a' wɨna sogwɨ' sɨpi' weŋagɨ nɨwɨnɨrɨ'na' ‘I'kɨ'a' rɨna sɨpi'narɨnɨ.’ rɨrɨ'ɨnɨ.” nurɨrɨ
40012034	mɨxɨ' re urɨŋɨnigɨnɨ, “Weaxɨ'a' mia'oyɨ'ne', rɨxa sɨpi'nɨ imo'nɨŋagɨ'a na'nɨ arɨge nero pɨ'ne' naŋɨ' rɨpɨ'ra'oɨ? Oweoɨ, a'ma' pi' pi' dɨŋɨ' aumau'mɨ' inɨgɨ'a'yɨ' e da'nɨ rarɨgɨ'a' eŋagɨ na'nɨ soyɨ'ne' pɨ'ne' naŋɨ' wi' rɨpaxɨ' menɨnɨ.
40012035	A'ma' naŋɨ'yɨ' wigɨ' aya' tɨ'ŋɨ'pɨ mearɨgɨ'a'pa dɨŋɨ' naŋɨ'nɨ aumau'mɨ' ninɨro na'nɨ xwɨyɨ'a' nɨrɨrɨ'na' naŋɨ'nɨ rarɨgɨ'a'rɨnɨ. A'ma' sɨpi'yɨ' sɨpi' na'nɨnɨ dɨŋɨ' nɨmoro aumau'mɨ' ninɨro na'nɨ xwɨyɨ'a' nɨrɨrɨ'na' sɨpi'nɨ rarɨgɨ'a'rɨnɨ.
40012036	Nionɨ re seararɨŋɨnɨ, ‘Gorɨxo a'ma' nɨyonɨ mi' o'mo'mɨxɨmɨ' nerɨ xwɨrɨxɨ' nɨmerɨ'na' sɨpi' ikaxɨ' amɨpi' u'rapi' rarɨgɨ'a' nɨ'nɨ na'nɨ yarɨŋɨ' imɨmɨ' wiarɨ'na' e da'nɨ urɨpɨ'rɨ'a'rɨnɨ.
40012037	Gorɨxo sewanɨŋoyɨ'ne' rarɨgɨ'a'yo da'nɨ xwɨrɨxɨ' nɨseamerɨ re searɨnɨ'a'rɨnɨ, “Xwɨyɨ'a' tɨ'ŋoxɨrɨnɨ. Xwɨyɨ'a' mayoxɨrɨnɨ.” searɨnɨ'a'rɨnɨ.” urɨŋɨnigɨnɨ.
40012038	E urɨ'agɨ ŋwɨ' ikaxɨ' ea'nɨŋɨ'pɨ mewegɨ'a' wa tɨ'nɨ Parisi wa tɨ'nɨ re urɨgɨ'awixɨnɨ, “‘None “Gorɨxo rɨrowa're'napɨŋoxɨrɨ'anɨ?” yaiwianɨ na'nɨ aŋɨ'namɨ da'ŋɨ' ekɨyiŋɨ' bɨ neai'wapɨyiɨ.’ neaimo'narɨnɨ.” urɨ'agɨ'a ai'
40012039	o re urɨŋɨnigɨnɨ, “Seyɨ'ne' agwɨ ri'na' ŋweagɨ'a'yɨ'ne', Gorɨxomɨ rɨ'wɨ'mɨnɨ nɨmamoro segɨ' ŋwɨ'a'ɨ rɨnɨŋɨ'pɨ tɨ'nɨ ɨ'wɨ'nɨŋɨ' niga uro niga bɨro yarɨgɨ'a'yɨ'ne' ekɨyiŋɨ' na'nɨ reaxɨ' nɨseainɨrɨ seaimo'narɨŋagɨ aiwɨ ekɨyiŋɨ' wɨ'a' ro'kiamoagɨ' Jonao eŋɨ'pɨnɨ seai'wapɨyimɨgɨnɨ.
40012040	O peyɨ' xwe' womɨ agwɨ'yo i'nɨmɨ i'nɨŋa'na' sɨ'a' wɨyau' wɨyi o'rɨŋɨ'pa a'ma' imo'nɨŋa'onɨ xwɨ'a'yo i'nɨmɨ weŋa'na' sɨ'a' wɨyau' wɨyi no'rɨnɨ'a'rɨnɨ.
40012041	A'ma' eŋi'na' aŋɨ' yoɨ' Ninipayɨ rɨnɨŋɨ'yo ŋweagɨ'a'yɨ' —Ayɨ' Gorɨxoya' wɨ'a' ro'kiamoagɨ' Jonao Gorɨxoya' xwɨyɨ'a' wa'ɨ' urɨme'a'na' ayɨ' wigɨ' ɨ'wɨ' egɨ'a'pɨ rɨ'wɨ'mɨnɨ nɨmamoro nɨsanɨro ŋweagɨ'a'yɨ'rɨnɨ. Ayɨ' a'ma' wonɨ Jonaomɨ sea'yɨ e imo'nɨŋa'onɨ re e'ɨ' nɨro'ma'na' seararɨŋagɨ aiwɨ seyɨ'ne' arɨ'a' mɨniarɨŋagɨ'a na'nɨ a'ma' Ninipayɨ ŋweaagɨ'a'yɨ' sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ nɨwia'pɨ'nɨmearo xwɨyɨ'a' seamea'rɨpɨ'rɨ'a'rɨnɨ.
40012042	Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ apɨxɨ' eŋi'na' Sibayɨ' aŋɨ'yo meŋweaŋi' —I' mɨxɨ' ina'yɨ' Soromono nɨjɨ'a' sea'yɨ e nimo'nɨrɨ rɨrɨmɨ' yarɨ'na' arɨ'a' wimɨnɨrɨ na'nɨ aŋɨ' aga na' jɨ'amɨ da'nɨ bɨŋi'rɨnɨ. I' a'ma' wonɨ Soromonomɨ sea'yɨ e imo'nɨŋa'onɨ re e'ɨ' nɨro'ma'na' seararɨŋagɨ aiwɨ seyɨ'ne' arɨ'a' mɨniarɨŋagɨ'a na'nɨ i' sɨ'a' ayimɨ nɨwia'pɨ'nɨmearɨ xwɨyɨ'a' seamea'rɨnɨ'a'rɨnɨ.” urɨŋɨnigɨnɨ.
40012043	A'ma' ayɨ' “Nene Jono neara'na' sanɨŋɨ' onɨmia'pɨ nerane aiwɨ imɨ'o' xɨxe'roarɨŋɨ' ro'nɨŋɨ' imo'nanɨgɨnɨ.” oyaiwi'poyɨnɨrɨ a'mɨ xɨxewisɨ' ikaxɨ' bɨ nurɨrɨ re urɨŋɨnigɨnɨ, “Imɨ'o' xɨxe'roarɨŋɨ'yɨ' mɨxɨ' uma'ɨnowa'ra'na' a'ma' womɨ pɨ'nɨ nɨwia'rɨmɨ nurɨ'na' iniɨgɨ' mayɨ'mɨ ‘Ge ge sa' oŋwea'mɨnɨ?’ nɨyaiwia nemerɨ pɨ'a' nɨmegɨnɨme'ɨsa'na'
40012044	re yaiwiarɨŋɨ'rɨnɨ, ‘Gɨ' a'mɨ aŋɨ' axɨ' pɨ'nɨ nɨwia'rɨmɨ bɨŋae' na'nɨ oumɨnɨ.’ nɨyaiwimɨ nurɨ aŋɨ' rɨxa si'ɨ' pea'rɨnɨrɨ pi'ra'nɨŋɨ' imɨxa'rɨnɨrɨ ya'rɨnɨŋagɨ nɨwɨnɨrɨ sɨnɨ anɨ'a' imo'nɨŋagɨ nɨwɨnɨrɨ na'nɨ
40012045	a'mɨ nurɨ imɨ'o' we' wɨ'u'mɨ da'ŋɨ' wau' ɨ'wɨ' nero'na' xɨ'omɨ sea'yɨ e mu'roro egɨ'a'yo nɨwirɨmea'mɨ nuro axomɨ nɨxɨxe'roro e ŋweaarɨgɨ'a'rɨnɨ. Xa'mɨ sɨpi' imo'nago ai' i'na'yɨ' aga sɨpi' ikeamo'nɨŋɨ'rɨnɨ.” urɨŋɨnigɨnɨ.
40012046	Jisaso sɨnɨ a'ma' xɨ'o tɨ'ŋɨ' e epɨ'royɨ' egɨ'a'yo xwɨyɨ'a' urarɨ'na' re eŋɨnigɨnɨ. Xɨna'i' tɨ'nɨ xogwa'owa tɨ'nɨ nɨbɨro “Omɨ ge da'nɨ xwɨyɨ'a' uranɨre'wɨnɨ?” nɨyaiwiro bɨ'anɨrɨwa'mɨnɨ roŋa'na'
40012047	a'ma' wo re urɨŋɨnigɨnɨ, “Ai, dɨxɨ' rɨna'i' tɨ'nɨ rɨgwa'owa tɨ'nɨ joxɨ xwɨyɨ'a' rɨranɨro na'nɨ wa'ɨ' e bɨraiyɨ' roŋoɨ.” urɨ'agɨ aiwɨ
40012048	o re urɨŋɨnigɨnɨ, “Ayɨ' neparɨnɨ. Gɨ' ino'ki' tɨ'nɨ gwɨ'a'owa tɨ'nɨ wa'ɨ' e nɨroro aiwɨ a'ma' aga gɨ' ino'ki'wa gwɨ'a'owa imo'nɨgɨ'a'yɨ' ayɨ' gɨyɨ'rɨnɨ?” nurɨrɨ
40012049	xegɨ' wiepɨsarɨŋɨ'yo we' a'rɨxa' nɨwirɨ a'ma' omɨ re urɨŋɨnigɨnɨ, “Gɨ' ino'ki'wa gwɨ'a'owa'nɨŋɨ' imo'nɨgɨ'a'yɨ' a'ma' tɨ' ŋweagɨ'a'yɨ'rɨnɨ.
40012050	Ayɨ' rɨpɨ na'nɨrɨnɨ. A'ma' gɨyɨ' gɨyɨ' gɨ' a'po aŋɨ'namɨ ŋweaŋo wimo'narɨŋɨ'pɨ yarɨgɨ'a'yɨ' ayɨ' gɨ' gwɨ'a'owa napi'wa ino'ki'wa'nɨŋɨ' imo'nɨgɨ'a'yɨ'rɨnɨ.” urɨŋɨnigɨnɨ.
40013001	Jisaso sɨ'a' ayimɨ aŋɨ'yo pɨ'nɨ nɨwia'rɨmɨ nɨpeyearɨ ipi' maŋɨ'pa' tɨ'nɨ e'ɨ' nɨŋwearɨ
40013002	a'ma' oxɨ' apɨxɨ' aya' wi' epɨ'royɨ' wiarɨŋagɨ'a na'nɨ ewe' ba'mɨ nɨpɨxemoa'nɨrɨ e'ɨ' nɨŋwearɨ oxɨ' apɨxɨ' nɨ'nɨ sɨnɨ ipi' imaŋɨ'pa' tɨ'nɨ roŋa'na'
40013003	ewayɨ' xwɨyɨ'a' aya' wi' nura nurɨ'na' re urɨŋɨnigɨnɨ, “A'ma' wo (Nene aye' siyɨ' nɨwia'ro'a nurɨ'na' yarɨŋwa'pa) o xegɨ' omɨŋɨ'yo witɨ' siyɨ' nɨwia'ro'a umɨnɨrɨ na'nɨ nurɨ
40013004	rɨxa xwɨ'a' yunɨ' ikɨxea'rɨnɨŋe pi'ra'nɨŋɨ' nɨwia'rorɨ ai' wi' o'ɨ' maŋɨ'pa' tɨ'nɨ pie'ro'ɨ'yɨ' iŋɨ' nɨbɨrɨ mɨma'nɨ' eŋɨnigɨnɨ.
40013005	A'mɨ wi' sɨ'ŋa' i'nɨmɨ yapɨnɨŋa'na' xwɨ'a' sea'yɨ e onɨmia'pɨ eŋɨ'yo pie'ro'ɨ'yɨ' xwɨ'a' akwɨnɨ'a'na'ɨ eŋagɨ na'nɨ apaxɨ' me' nera'pɨrɨ nɨyapɨrɨ aiwɨ
40013006	sogwɨ' nɨwepɨ'nɨrɨ xai'wɨ' ana'na' mɨ'mɨ rapiŋɨ' mɨwa'rɨŋɨ' eŋagɨ na'nɨ yea'yɨ' yɨwea'na'rɨŋɨnigɨnɨ.
40013007	A'mɨ wi' emɨ' pɨpɨŋɨ' arɨ'kia'rɨnɨŋe wia'roŋɨ'yɨ' emɨ' pɨpɨŋɨ'yo da'nɨ nawi'nɨ nera'pɨma'na' emɨ' xeŋwɨra'rɨŋagɨ na'nɨ witɨ' ayɨ' na' mɨweŋɨnigɨnɨ.
40013008	A'mɨ wi' xwɨ'a' naŋɨ'yo wia'roŋɨ'yɨ' nera'pɨrɨ nɨyapɨrɨ na' nɨkɨkɨrea'nɨrɨ'na' wi' aga dɨŋɨ' nɨmorɨ ɨ'a' mɨropaxɨ' werɨ wi' xwe' obaxɨ' werɨ wi' xwe' onɨmia'pɨ werɨ eŋɨnigɨnɨ.” Jisaso ewayɨ' xwɨyɨ'a' e nurɨrɨ
40013009	re urɨŋɨnigɨnɨ, “Seyɨ'ne' witɨ' siyɨ' na'nɨ rɨ'a' apɨ na'nɨ arɨ'a' o'kiarɨ' nɨmo'nɨ'poyɨ.” urɨŋɨnigɨnɨ.
40013010	Wiepɨsarɨŋowa ida'na' Jisaso xegɨ'pɨ ŋweaŋa'na' nɨbɨro yarɨŋɨ' re wigɨ'awixɨnɨ, “Joxɨ a'ma'yo nure'wapɨyirɨ'na' ewayɨ' xwɨyɨ'a' tɨ'nɨ pi' na'nɨ urarɨŋɨ'rɨnɨ?” urɨ'agɨ'a
40013011	o re urɨŋɨnigɨnɨ, “Xwɨyɨ'a' eŋi'na' da'nɨ Gorɨxo xwioxɨ'yo mɨmea'mɨ' nɨseairɨ seameŋweanɨ'a'pɨ na'nɨ yumɨ'i' imo'nɨŋɨ'pɨ nionɨ soyɨ'ne' nɨjɨ'a' imo'nɨpɨ'rɨ na'nɨ a'waŋɨ' nɨsearɨrɨ aiwɨ a'ma' wi'yo a'waŋɨ' murarɨŋɨnɨ.
40013012	Ayɨ' rɨpɨ na'nɨrɨnɨ. A'ma' nionɨ xwɨyɨ'a' rarɨ'na' arɨ'a' niro dɨŋɨ' nɨkwɨ'roro nero nɨjɨ'a' bɨ tɨ'ŋɨ' imo'narɨgɨ'a' gɨyɨ' gɨyɨ' Gorɨxo a'mɨ wi' mɨnɨ winɨŋoɨ. Arɨ'a' mɨnipa ero dɨŋɨ' mɨnɨkwɨ'ropa ero yarɨgɨ'a' gɨyɨ' gɨyɨ' ‘Nɨjɨ'a' rɨpɨ imo'nɨŋɨnɨ.’ yaiwiarɨŋagɨ'a ai' Gorɨxo apɨ ai' a'mɨ nura'pɨnɨŋoɨ.
40013013	Ayɨna'nɨ a'ma'yo nure'wapɨyirɨ'na' ewayɨ' xwɨyɨ'a' tɨ'nɨ urarɨŋa'rɨnɨ. A'ma' nionɨ dɨŋɨ' mɨnɨkwɨ'ropa yarɨgɨ'a'yɨ' ewayɨ' xwɨyɨ'a' nionɨ rarɨŋa'pɨ arɨ'a' nɨniro aiwɨ mɨ'kɨ' na'nɨ dɨŋɨ' mɨmopa nero nɨjɨ'a' wi' imo'narɨgɨ'a'manɨ.
40013014	Ayɨ' e yarɨ'na' xwɨyɨ'a' Gorɨxo rɨŋɨ' wɨ'a' ro'kiamoagɨ' Aisaiao nɨrɨrɨ rɨ'wamɨŋɨ' eaŋɨ' rɨpɨ rɨxa xɨxenɨ imo'narɨnɨ, ‘Seyɨ'ne' ari'kwɨ'kwɨ' nɨwiro segɨ' arɨ'a' pɨ'ro'nɨro sɨŋwɨ' supa'rɨro nero na'nɨ arɨ'a' nɨwia nuro ai' nɨjɨ'a' imo'nɨpɨ'rɨ'a'manɨ. Sɨŋwɨ' nɨwɨga nuro ai' dɨŋɨ' wi' mopɨ'rɨ'a'manɨ.
40013015	Ayɨ' rɨpɨ na'nɨrɨnɨ. Segɨ' dɨŋɨ' tɨ'nɨ ne'ra warɨgɨ'a'yɨ'ne' mɨŋɨ' sɨ'ŋa'nɨŋɨ' imoŋagɨ'a na'nɨ seararɨŋɨnɨ. Wigɨ' sɨŋwɨ' mɨsupa'rɨpa ero arɨ'a' mɨpɨ'ro'nɨpa ero nero sɨŋwɨrɨyɨ', wigɨ' sɨŋwɨ' tɨ'nɨ sɨŋwɨ' anɨro arɨ'a' ero dɨŋɨ' pi'ra'nɨŋɨ' neyi'roro moro wigɨ' ɨ'wɨ' yarɨgɨ'a'yɨ' rɨ'wɨ'mɨnɨ mamoro e'a'na'yɨ' Gorɨxonɨ pi'ra'nɨŋɨ' wimɨxɨpaxɨ'rɨnɨ.’ Xwɨyɨ'a' apɨ xɨxenɨ imo'nɨnɨ na'nɨ a'ma'yɨ' e yarɨŋoɨ.
40013016	E nerɨ ai' gɨ' seaiepɨsarɨŋa'oyɨ'ne' segɨ' sɨŋwɨ' tɨ'nɨ sɨŋwɨ' nanɨro arɨ'a' tɨ'nɨ arɨ'a' niro nero na'nɨ yayɨ' oseainɨnɨ.
40013017	Aga nepa seararɨŋɨnɨ, ‘Wɨ'a' ro'kiamoagɨ'a' obaxɨ'yɨ' tɨ'nɨ a'ma' we' ro'nɨgɨ'a' obaxɨ'yɨ' tɨ'nɨ enɨ soyɨ'ne' sɨŋwɨ' nanɨro arɨ'a' niro yarɨgɨ'a' rɨpɨ na'nɨ “None sɨŋwɨ' wɨnɨ'wanɨgɨnɨ.” nɨyaiwiro aga nɨwimo'nɨrɨ ai' wi' arɨ'a' niro sɨŋwɨ' nanɨro yagɨ'a'manɨ.’ seararɨŋɨnɨ.” urɨŋɨnigɨnɨ.
40013018	E nurɨrɨ re urɨŋɨnigɨnɨ, “Ewayɨ' xwɨyɨ'a' a'ma' wo nurɨ witɨ' siyɨ' wia'roŋɨ'pɨ mɨ'kɨ' na'nɨ a'waŋɨ' osearɨmɨnɨ.
40013019	Witɨ' siyɨ' wia'roŋɨ'yɨ' xwɨyɨ'a' Gorɨxo xwioxɨ'yo mɨmea'mɨ' nerɨ seameŋweanɨ'a'pɨ na'nɨrɨnɨ. A'ma' xwɨyɨ'a' apɨ arɨ'a' nero nɨjɨ'a' mepa e'ɨ'a'yɨ' ayɨ' witɨ' siyɨ' o'ɨ' maŋɨ'pa' tɨ'nɨ pie'roŋɨ'pɨ'nɨŋɨ' imo'nɨŋoɨ. Ayɨ' arɨ'a' wiarɨ'na' obo, arɨ'ki' yarɨŋo nɨbɨrɨ ayɨ' Gorɨxomɨ dɨŋɨ' wɨkwɨ'ropɨ'rɨxɨnɨrɨ xwɨyɨ'a' apɨ wigɨ' xwioxɨ'yo mɨnɨŋɨ'yɨ' emɨ rɨroa'mɨ' yarɨŋɨ'rɨnɨ.
40013020	A'ma' xwɨyɨ'a' apɨ arɨ'a' nɨwirɨ'na' axi'na' yayɨ' nero ‘Naŋɨ'rɨnɨ.’ yaiwi'ɨ'a'yɨ', ayɨ' witɨ' siyɨ' sɨ'ŋa' i'nɨmɨ yapɨnɨŋa'na' xwɨ'a' sea'yɨ e akwɨnɨ'a'na'ɨ eŋɨ'yo pie'roŋɨ'yɨ'nɨŋɨ' imo'nɨŋoɨ.
40013021	Witɨ' siyɨ' sɨ'ŋa' i'nɨmɨ yapɨnɨŋagɨ na'nɨ rapiŋɨ' na' i'nɨmɨ mɨwa'rɨpa eŋɨ'yɨ'nɨŋɨ' a'ma' ayɨ' enɨ wigɨ' dɨŋɨ' rapiŋɨ'nɨŋɨ' xwɨ'a'yo mɨ'mɨ ɨ'a' mumɨxɨŋagɨ na'nɨ a'ma' wi' ayɨ' xwɨyɨ'a' apɨ xɨ'darɨŋagɨ'a na'nɨ xeanɨŋɨ' wika'ra'na' apaxɨ' me' pɨ'nɨ wia'rarɨgɨ'a'rɨnɨ.
40013022	A'ma' xwɨyɨ'a' apɨ arɨ'a' nɨwiro aiwɨ wigɨ' yarɨgɨ'a'pa sɨnɨ nɨxɨ'dɨro'na'yɨ' amɨpi' xwɨ'a'yo da'ŋɨ' aya' tɨ'ŋɨ'pɨ na'nɨ dɨŋɨ' obɨbaxɨ' moro ‘Amɨpi' wi' nionɨ mɨnɨmu'ropa oninɨ.’ yaiwiro ‘Amɨpi' aya' tɨ'ŋɨ'pɨ arɨge nɨmea'mɨ'a'rɨ'anɨ?’ yaiwiro ne'ra warɨgɨ'a'yɨ' ayɨ' witɨ' siyɨ' emɨ' pɨpɨŋɨ' kɨkɨdɨpea'rɨgɨ'e pie'roŋɨ'yɨ'nɨŋɨ' imo'nɨŋoɨ. Witɨ' emɨ' xeŋwɨra'rɨŋagɨ na'nɨ na' mɨwepa eŋɨ'yɨ'nɨŋɨ' a'ma' ayɨ' enɨ ‘Amɨpi' aya' tɨ'ŋɨ'pɨ arɨre nerɨ mea'mɨ'a'rɨ'anɨ?’ yaiwiarɨgɨ'a'pɨ xwɨyɨ'a' Gorɨxoya'pimɨ yokwarɨmɨ' e'a'na' omɨ anɨŋɨ' minɨ' xɨ'darɨgɨ'a'manɨ.
40013023	A'ma' xwɨyɨ'a' apɨ arɨ'a' nɨwiro nɨjɨ'a' e'ɨ'a'yɨ' ayɨ' witɨ' siyɨ' xwɨ'a' naŋɨ'yo pie'roŋɨ'yɨ'nɨŋɨ' imo'nɨŋoɨ. Witɨ' apɨ na' kɨkɨrea'nɨŋɨ'yɨ'nɨŋɨ' a'ma' ayɨ' enɨ na' nɨwerɨ'na' wi' dɨŋɨ' nɨmorɨ ɨ'a' mɨropaxɨ' werɨ wi' xwe' obaxɨ' werɨ wi' obaxɨ' onɨmia'pɨ werɨ yarɨgɨ'a'rɨnɨ.
40013024	O “Agwɨ Gorɨxo a'ma' sɨpi'yɨ' wigɨ' dɨŋɨ' tɨ'nɨ xe ne'ra u'ɨ'rɨxɨnɨrɨ sɨŋwɨ' nɨwɨnɨrɨ aiwɨ rɨ'we'na' rɨ'a'yo ikeaa'rɨnɨ'a'rɨnɨ.” oyaiwi'poyɨnɨrɨ ewayɨ' xwɨyɨ'a' a'mɨ xegɨ' bɨ nurɨrɨ re urɨŋɨnigɨnɨ, “Gorɨxo xegɨ' a'ma'yo xwioxɨ'yo mɨmea'mɨ' nerɨ meŋwea'mɨnɨrɨ na'nɨ yarɨ'na' imo'nɨŋɨ'pɨ, ayɨ' a'ma' wo xegɨ' omɨŋɨ'yo xwɨ'a' yunɨ' nikɨxe'ma'na' witɨ' siyɨ' wia'roŋɨ'pɨ tɨ'nɨ rɨ'ramɨŋɨyɨ' epaxɨ'rɨnɨ.
40013025	Witɨ' siyɨ' nɨwia'roa'rɨma'na' xegɨ' aŋɨ'yo na'nɨ nurɨ sa' weŋa'na' o tɨ'nɨ sɨ'mɨ' tɨ'nɨ inarɨgɨ'i'o nɨbɨrɨ re eŋɨnigɨnɨ. Rɨpɨkɨ' siyɨ' witɨ' siyɨ' wia'ro'nɨŋe sea'yɨ e nɨwia'roa'rɨmɨ uŋɨnigɨnɨ.
40013026	Nɨwia'roa'rɨmɨ numa'na' eŋa'na' rɨxa witɨ' nera'pɨrɨ nɨyapɨrɨ rɨxa na' kɨkɨrea'nɨmɨnɨrɨ yarɨ'na' omɨŋɨ' xia'womɨ omɨŋɨ' wiiarɨgɨ'a'wa sɨŋwɨ' wɨnɨ'a'yɨ' wɨnɨgɨ'awixɨnɨ. Rɨpɨkɨ' ai' tɨ'nɨ nawi'nɨ eŋagɨ nɨwɨnɨmɨ nuro bosomɨ re urɨgɨ'awixɨnɨ, ‘None “Joxɨ dɨxɨ' omɨŋɨ'yo siyɨ' naŋɨ'nɨ wia'roŋɨ'rɨnɨ.” neaimo'narɨnɨ. Arɨre nerɨ rɨpɨkɨ' enɨ nera'pɨrɨ yapɨ'ɨ'rɨ'anɨ?’ urɨ'agɨ'a
40013027	Nɨwia'roa'rɨmɨ numa'na' eŋa'na' rɨxa witɨ' nera'pɨrɨ nɨyapɨrɨ rɨxa na' kɨkɨrea'nɨmɨnɨrɨ yarɨ'na' omɨŋɨ' xia'womɨ omɨŋɨ' wiiarɨgɨ'a'wa sɨŋwɨ' wɨnɨ'a'yɨ' wɨnɨgɨ'awixɨnɨ. Rɨpɨkɨ' ai' tɨ'nɨ nawi'nɨ eŋagɨ nɨwɨnɨmɨ nuro bosomɨ re urɨgɨ'awixɨnɨ, ‘None “Joxɨ dɨxɨ' omɨŋɨ'yo siyɨ' naŋɨ'nɨ wia'roŋɨ'rɨnɨ.” neaimo'narɨnɨ. Arɨre nerɨ rɨpɨkɨ' enɨ nera'pɨrɨ yapɨ'ɨ'rɨ'anɨ?’ urɨ'agɨ'a
40013028	o re urɨŋɨnigɨnɨ, ‘Gɨ' sɨ'mɨ' tɨ'nɨ inarɨgwɨ'i'o eŋɨ'rɨ'anɨ? Oyɨ, orɨnɨ!’ urɨ'agɨ xegɨ' omɨŋɨ' wiiarɨgɨ'a'wa yarɨŋɨ' re wigɨ'awixɨnɨ, ‘None nurane rɨpɨkɨ'yɨ' yɨyoa'mɨ' yanɨre'wɨnɨ?’ urɨ'agɨ'a ai'
40013029	o re urɨŋɨnigɨnɨ, ‘Oweoɨ, soyɨ'ne' rɨpɨkɨ'yɨ' yɨyoa'mɨ' nerɨ'na' witɨ' ai' tɨ'nɨ yɨyoa'mɨ' epɨ'rɨxɨnɨrɨ
40013030	aiwa' mipɨ'rɨ'i'na' na'nɨ nɨ'nɨ xe oenɨrɨ sɨŋwɨ' wɨnɨ'poyɨ. Witɨ' rɨxa yo'ɨ' eŋa'na' witɨ' mɨwa'kwi'mɨ' yarɨgɨ'a'wamɨ re urɨmɨ'a'rɨnɨ, “Xa'mɨ rɨpɨkɨ'yɨ' mɨwa'kwi'mɨ' nero a'wɨnɨ e gwɨ' nɨkɨrɨ'wi'ma'na' rɨ'a' ikeaa'rɨ'ɨ'rɨxɨnɨ. E nema'na' witɨ' mɨwa'kwi'mɨ' nero aiwa' aŋɨ' nɨtiarɨgɨ'iwa'mɨ nɨti'ɨ'rɨxɨnɨ.” urɨmɨ'a'rɨnɨ.’ urɨŋɨnigɨnɨ.” Jisaso ewayɨ' xwɨyɨ'a' e urɨŋɨnigɨnɨ.
40013031	O a'ma' re oyaiwi'poyɨnɨrɨ “Agwɨ a'ma' obaxɨ' Jisasomɨ mɨxɨ'darɨŋagɨ'a aiwɨ rɨ'wɨ'yo Gorɨxo xegɨ' a'ma'yo xwioxɨ'yo mɨmea'mɨ' nerɨ umeŋweaŋa'na'yɨ' Jisasoya' a'ma' obaxɨ' imo'nɨpɨ'rɨ'a'rɨnɨ.” oyaiwi'poyɨnɨrɨ ewayɨ' xwɨyɨ'a' a'mɨ bɨ nurɨrɨ re urɨŋɨnigɨnɨ, “Gorɨxo seyɨ'ne' xwioxɨ'yo mɨmea'mɨ' nɨseairɨ seameŋweanɨ'a'pɨ, ayɨ' masɨte' aiwa' siyɨ'nɨŋɨ' imo'nɨnɨ. Masɨte' aiwa' xegɨ' siyɨ' aga onɨmia' imo'nɨnɨ. Masɨte' siyɨ' nɨmearo omɨŋɨ'yo moa'rarɨgɨ'a'yɨ'
40013032	aiwa' siyɨ' nɨyonɨ masɨte' siyɨ' aga onɨmia' eŋagɨ aiwɨ rɨxa nɨyapɨrɨ xwe' nɨrorɨ'na' i'kɨ'a'nɨŋɨ' roŋa'na' iŋɨ' nɨbɨrɨ nɨŋwearɨ ye'wɨ' tɨpaxɨ' imo'narɨŋɨ'rɨnɨ.” urɨŋɨnigɨnɨ.
40013033	O ewayɨ' xwɨyɨ'a' a'mɨ bɨ nurɨrɨ re urɨŋɨnigɨnɨ, “Gorɨxo xwioxɨ'yo mɨmea'mɨ' nɨseairɨ seameŋweanɨ'a'pɨ, ayɨ' yisɨ'nɨŋɨ' —Yisɨ' bisɨ'kerɨ'a' sɨnɨ sɨŋɨ' eŋa'na' bɨ onɨmia'pɨ i'nɨmɨ ta'na' nɨmɨnɨ i'kwiaŋwɨ' eapɨnarɨŋɨ'rɨnɨ. Gorɨxo xwioxɨ'yo mɨmea'mɨ' nɨseairɨ seameŋweanɨ'a'pɨ, ayɨ' yisɨ'nɨŋɨ' imo'nɨnɨ. Apɨxɨ' bisɨ'kerɨ'a' sɨnɨ sɨŋɨ' dɨramɨxɨ' xwe' sɨxɨ' i'nɨŋa'na' yisɨ' bɨ nɨmearo i'nɨmɨ ta'na' nɨmɨnɨ i'kwiaŋwɨ' eapɨnarɨŋɨ'rɨnɨ.” urɨŋɨnigɨnɨ.
40013034	Jisaso oxɨ' apɨxɨ' e epɨ'royɨ' egɨ'a'yo xwɨyɨ'a' apɨ nɨpɨnɨ nure'wapɨyirɨ'na' ewayɨ' xwɨyɨ'a'nɨ nurɨrɨ ure'wapɨyayiŋɨnigɨnɨ.
40013035	Xwɨyɨ'a' Gorɨxoya' wɨ'a' ro'kiamoagɨ' wo nɨwurɨyirɨ rɨ'wamɨŋɨ' eaŋɨ' rɨpɨ, “Nionɨ xwɨyɨ'a' nɨrɨrɨ'na' ewayɨ' xwɨyɨ'a'yo da'nɨ rɨrɨ xwɨyɨ'a' Gorɨxo xwɨ'a' imɨxɨŋi'na' da'nɨ i'nɨmɨ rɨnɨŋɨ'pɨ a'waŋɨ' rɨrɨ emɨ'a'rɨnɨ.” nɨrɨrɨ eaŋɨ'pɨ xɨxenɨ imo'nɨnɨ na'nɨ Jisaso nure'wapɨyirɨ'na' ewayɨ' xwɨyɨ'a' tɨ'nɨnɨ nurɨrɨ ure'wapɨyagɨ'rɨnɨ.
40013036	O oxɨ' apɨxɨ' e epɨ'royɨ' egɨ'a'yo pɨ'nɨ nɨwia'rɨmɨ nurɨ aŋɨ'yo nɨpa'wirɨ ŋweaŋa'na' xegɨ' wiepɨsarɨŋowa nɨbɨro re urɨgɨ'awixɨnɨ, “Joxɨ neare'wapɨyirɨ'na' ewayɨ' ikaxɨ' rɨpɨkɨ' na'nɨ nearɨ'ɨ'pɨ a'waŋɨ' nɨnearɨrɨ pi'ra'nɨŋɨ' neare'wapɨyiɨ.” urɨ'agɨ'a
40013037	o re urɨŋɨnigɨnɨ, “A'ma' witɨ' siyɨ' naŋɨ' wia'roŋoyɨ' a'ma' imo'nɨŋa'onɨ na'nɨrɨnɨ.
40013038	Omɨŋɨ'yɨ' ayɨ' xwɨ'a' rɨri' na'nɨrɨnɨ. Witɨ' siyɨ' naŋɨ'yɨ', ayɨ' a'ma' Gorɨxo xwioxɨ'yo mɨmea'mɨ' nerɨ umeŋweanɨ'a'yɨ' na'nɨrɨnɨ. Rɨpɨkɨ'yɨ' ayɨ' a'ma' Gorɨxomɨ muxɨ'darɨgɨ'a'yɨ', a'ma' oboya'yɨ' na'nɨrɨnɨ.
40013039	Sɨ'mɨ' tɨ'nɨ inarɨgɨ'i'o, rɨpɨkɨ' siyɨ' wia'roŋo, ayɨ' Oborɨnɨ. Aiwa' yo'ɨ' eŋagɨ mipɨ'rɨ'i'na'yɨ' ayɨ' sɨ'a' yoparɨ'yi na'nɨrɨnɨ. Witɨ' mɨwa'kwi'mɨ' nero mipɨ'rɨ'a'yɨ', ayɨ' aŋɨ'najɨ'rɨnɨ.
40013040	Ayɨna'nɨ rɨpɨkɨ'yɨ' mɨwa'kwi'mɨ' nero gwɨ' nɨkɨrɨ'wi'ma'na' rɨ'a' ikeaa'rɨgɨ'a'pa imo'nɨŋɨ'yɨ' sɨ'a' yoparɨ'yimɨ axɨ'pɨ e imo'na'na'
40013041	a'ma' imo'nɨŋa'onɨ a'ma' rɨkɨkɨrɨ'o' ero wa enɨ nene yarɨŋwa'pɨ oe'poyɨnɨrɨ wi'wapɨyiro yarɨgɨ'a'yɨ' gɨ' a'po meŋweanɨ'e ŋweapɨ'rɨxɨnɨrɨ gɨ' aŋɨ'najowa awi' ea'mea'mɨ' epɨ'rɨ urowa'rɨmɨ'a'rɨnɨ.
40013042	Urowa'ra'na' awa awi' ea'mea'mɨ' nema'na' rɨ'a' a'pia'wɨ' xwe' anɨŋɨ' wearɨŋɨ'ri'mɨ ikeaa'ra'na' ayɨ' e da'nɨ ‘Yeyɨ!’ nɨrɨro magi' i'ro'nɨpɨ'rɨ'a'rɨnɨ.
40013043	E nerɨ ai' oxɨ' apɨxɨ' we' ro'nɨgɨ'a' Gorɨxoya'yɨ' xɨ'o xwioxɨ'yo mɨmea'mɨ' nerɨ umeŋweanɨ'e da'nɨ sogwɨ' nanɨrɨ'na' yarɨŋɨ'pa xɨxɨ'ea' sɨŋa'nɨ inɨpɨ'rɨ'a'rɨnɨ. Seyɨ'ne' arɨ'a' tɨ'gɨ'a'yɨ'ne' eŋa'na'yɨ', arɨ'a' o'kiarɨ' nɨmo'nɨ'poyɨ.” urɨŋɨnigɨnɨ.
40013044	O a'ma' re oyaiwi'poyɨnɨrɨ, “Gorɨxo xwioxɨ'yo mɨmea'mɨ' nɨseairɨ seameŋweanɨ'a'pɨ aya' tɨ'ŋɨ'pɨ'nɨŋɨ' imo'nɨŋagɨ na'nɨ Jisaso pi' pi' nearɨ'agɨ ai' xɨxenɨ e'wanɨgɨnɨ.” oyaiwi'poyɨnɨrɨ ewayɨ' xwɨyɨ'a' re urɨŋɨnigɨnɨ, “Gorɨxo xwioxɨ'yo mɨmea'mɨ' nɨseairɨ seameŋweanɨ'a'pɨ, ayɨ' xwɨ'a' bimɨ wi' e aya' rɨmɨxarɨŋɨ'pɨ wi' pɨ'nɨ' tɨnɨŋɨ'pɨ'nɨŋɨ' imo'nɨnɨ. A'ma' wo nemerɨ'na' wenɨŋɨ' nerɨ nɨwɨnɨmearɨ yayɨ' nika'rɨnɨrɨ na'nɨ re eŋɨnigɨnɨ. Mɨ'rɨ' nurɨ a'ma' wi'yo a'waŋɨ' murɨ' xegɨ' amɨpi' nɨ'nɨ nɨgwɨ' na'nɨ bɨ' nerɨ nɨgwɨ' apɨ tɨ'nɨ nɨmea'mɨ nurɨ xwɨ'a' apɨnɨ bɨ' eŋɨnigɨnɨ.” urɨŋɨnigɨnɨ.
40013045	A'mɨ re urɨŋɨnigɨnɨ, “Gorɨxo xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ'a'pɨ, ayɨ' a'ma' amɨpi' mɨmu'ro'nɨŋɨ' wo memia' awiaxɨ'nɨ awiaxɨ'nɨ na'nɨ pɨ'a' emearɨŋɨ'pa'nɨŋɨ' imo'nɨnɨ.
40013046	Ba' nɨyonɨ mu'ro'nɨŋagɨ nɨwɨnɨmeaa'rɨmo aŋɨ'nɨ nurɨ xegɨ' amɨpi' nɨ'nɨ bɨ' nema'na' nɨgwɨ' apɨ tɨ'nɨ memia'pa' bɨ' eŋɨnigɨnɨ.” nurɨrɨ, “Gorɨxo xwioxɨ'yo mɨmea'mɨ' nɨneairɨ neameŋweanɨ'a'pɨ aya' tɨ'ŋɨ'pɨ'nɨŋɨ' imo'nɨŋagɨ na'nɨ Jisaso pi' pi' nearɨ'agɨ ai' xɨxenɨ e'wanɨgɨnɨ.” oyaiwi'poyɨnɨrɨ ewayɨ' xwɨyɨ'a' e urɨŋɨnigɨnɨ.
40013047	O re urɨŋɨnigɨnɨ, “Gorɨxo a'ma' xɨ'o xegɨ' xwioxɨ'yo mɨmea'mɨ' nerɨ umeŋwea'mɨnɨrɨ nerɨ'na' enɨ'a'pɨ, ayɨ' ubenɨ' ipi'yo nɨmamo'wa'rɨro peyɨ' xɨxegɨ'nɨ ɨ'a' mɨnarɨŋɨ'pa'nɨŋɨ' imo'nɨnɨ.
40013048	Rɨxa peyɨ' magwɨ' mɨnɨŋagɨ nɨwɨnɨro nɨmɨxearo ipi' imaŋɨ'pa' tɨ'ŋɨ' e nɨtɨro e'ɨ' nɨŋwea'ma'na' peyɨ' naŋɨ'nɨ neyi'roro i'kwiaŋwɨ'yo mɨmea'mɨ' nɨya'rɨro sɨpi'yɨ' emɨ mɨmea'mɨ' egɨ'awixɨnɨ.
40013049	Sɨ'a' yoparɨ'yimɨ axɨ'pɨ e imo'na'na' aŋɨ'najowa nɨweapɨro we' ro'nɨgɨ'a'yo nɨmu'roro sɨpi' yarɨgɨ'a'yo yɨyoa'mɨ' nero
40013050	rɨ'a' a'pia'wɨ' xwe' anɨŋɨ' wearɨŋɨ'ri'mɨ ikeaa'ra'na' ayɨ' e da'nɨ ‘Yeyɨ!’ nɨrɨro magi' i'ro'nɨpɨ'rɨ'a'rɨnɨ.” urɨŋɨnigɨnɨ.
40013051	Wiepɨsarɨŋɨ'yo re urɨŋɨnigɨnɨ, “Nionɨ seare'wapɨyarɨŋa'pɨ nɨpɨnɨ mɨ'kɨ' na'nɨ rɨxa nɨjɨ'a' rimo'nɨŋoɨ?” urɨ'agɨ “Oyɨ.” urɨ'agɨ'a
40013052	o re urɨŋɨnigɨnɨ, “Ŋwɨ' ikaxɨ' ea'nɨŋɨ'pɨ mewegɨ'a' nionɨ nɨnɨxɨ'dɨro gɨ' wiepɨsarɨŋa'yɨ' nimo'nɨro yarɨgɨ'a' nɨ'nɨ ayɨ' a'ma' amɨpi' mɨmu'ro'nɨgɨ'a'yɨ'nɨŋɨ' imo'nɨŋoɨ. Ayɨ' wigɨ' aya' rɨmɨxarɨgɨ'a'pɨ aŋɨ'yo weŋɨ'mɨ sɨŋɨ' bɨ tɨ'nɨ xa'mɨŋɨ' bɨ tɨ'nɨ nɨmearo a'ma'yo sɨwa' wiarɨgɨ'a'pa gɨ' seaiepɨsarɨŋa'oyɨ'ne' xwɨyɨ'a' eŋi'na' Moseso nɨrɨrɨ rɨ'wamɨŋɨ' eaŋɨ'pɨ tɨ'nɨ nionɨ agwɨ seararɨŋa'pɨ tɨ'nɨ axɨ'pɨ e epɨ'rɨ'a'rɨnɨ.” urɨŋɨnigɨnɨ.
40013053	Jisaso ewayɨ' xwɨyɨ'a' apɨ nura nu'ɨsa'na' e da'nɨ pɨ'nɨ nɨwia'rɨmɨ nurɨ
40013054	aŋɨ' xɨ'o xegɨ' xwe' iwiaroŋe nɨre'morɨ rotu' aŋɨ'yo nɨpa'wirɨ xwɨyɨ'a' ure'wapɨyarɨ'na' ayɨ' ududɨ' nero re rɨnɨgɨ'awixɨnɨ, “A'ma' royɨ' nɨjɨ'a' emɨmɨ' yarɨŋɨ' rɨpɨ gɨmɨ da'nɨ nɨjɨ'a' imo'nɨ'ɨ'rɨ'anɨ?
40013055	O aŋɨ' mɨrarɨŋɨ' Josepomɨ xewaxo menɨranɨ? Xɨna'i' Mariai'yɨ mɨrɨnɨŋi'ranɨ? Xogwa'owa Jemiso tɨ'nɨ Josepo tɨ'nɨ Saimono tɨ'nɨ Judaso tɨ'nɨ rɨnɨŋowa re mɨŋweagɨ'a' reŋoɨ?
40013056	Xɨnapi'wa nene tɨ'nɨ mɨŋweapa reŋoɨ? E eŋagɨ na'nɨ a'ma' royɨ' arɨge nɨjɨ'a' apɨ imo'nɨ'ɨ'rɨ'anɨ?” nɨrɨnɨro
40013057	wikɨ' dɨŋɨ' nɨwo'ga warɨŋagɨ'a Jisaso xewanɨŋo na'nɨ re urɨŋɨnigɨnɨ, “A'ma' xwɨyɨ'a' Gorɨxoya' wɨ'a' uro'kiamoarɨŋɨ' womɨ aŋɨ' mɨda'ŋɨ'yɨ' arɨ'a' umo'narɨgɨ'a' ai' xegɨ' e da'ŋɨ'yɨ' tɨ'nɨ xexɨrɨ'mea'yɨ' tɨ'nɨ o na'nɨ ‘Sa negɨ' a'ma'orɨnɨ.’ nɨyaiwiro arɨ'a' umo'narɨgɨ'a'manɨ.” nurɨrɨ
40013058	ayɨ' dɨŋɨ' mɨwɨkwɨ'roarɨŋagɨ'a na'nɨ e nɨŋwearɨ'na' emɨmɨ' xwapɨ' mɨwi'wapɨyiŋɨnigɨnɨ.
40014001	I'na' mɨxɨ' ina'yɨ' Xeroto —O Gariri pɨropenɨsɨ' meŋweaŋorɨnɨ. O xwɨyɨ'a' Jisaso na'nɨ yanɨ' niwe'a warɨŋagɨ arɨ'a' nɨwirɨ
40014002	xegɨ' omɨŋɨ' wiiarɨgɨ'a'wamɨ re urɨŋɨnigɨnɨ, “Ayɨ' nionɨ pɨkiŋa'o, Jono wayɨ' numeaia uŋorɨnɨ. Rɨxa xwa'rɨpa'yo da'nɨ nɨwia'pɨ'nɨmearɨ na'nɨ emɨmɨ' ayɨ' ne'ra warɨnɨ.” urɨŋɨnigɨnɨ.
40014003	Ayɨ' rɨpɨ na'nɨ Xeroto e urɨŋɨnigɨnɨ. Xa'mɨ O Jono sɨnɨ emearɨ'na' xegɨ' xexɨrɨ'mea'o Piripoya' apɨxi' Xerodiasi'yɨ rɨnɨŋi' nura'pɨrɨ mea'agɨ na'nɨ Jono xwɨyɨ'a' re ura'rayiŋɨnigɨnɨ, “Dɨxɨ' rɨrɨxɨ'mea'oya' apɨxi' nura'pɨrɨ nɨmearɨ'na'yɨ', ‘Ayɨ' Nɨpɨkwɨnɨ yarɨŋɨnɨ.’ rɨyaiwinarɨŋɨnɨ?” urayarɨŋagɨ na'nɨ Xeroto xegɨ' porisɨ'yo urowa'ra'na' awa nuro omɨ ɨ'a' nɨxero gwɨ' nɨyiro nɨmea'mɨ nɨbɨro gwɨ' aŋɨ'yo ŋwɨra'rɨ'agɨ'a
40014004	Ayɨ' rɨpɨ na'nɨ Xeroto e urɨŋɨnigɨnɨ. Xa'mɨ O Jono sɨnɨ emearɨ'na' xegɨ' xexɨrɨ'mea'o Piripoya' apɨxi' Xerodiasi'yɨ rɨnɨŋi' nura'pɨrɨ mea'agɨ na'nɨ Jono xwɨyɨ'a' re ura'rayiŋɨnigɨnɨ, “Dɨxɨ' rɨrɨxɨ'mea'oya' apɨxi' nura'pɨrɨ nɨmearɨ'na'yɨ', ‘Ayɨ' Nɨpɨkwɨnɨ yarɨŋɨnɨ.’ rɨyaiwinarɨŋɨnɨ?” urayarɨŋagɨ na'nɨ Xeroto xegɨ' porisɨ'yo urowa'ra'na' awa nuro omɨ ɨ'a' nɨxero gwɨ' nɨyiro nɨmea'mɨ nɨbɨro gwɨ' aŋɨ'yo ŋwɨra'rɨ'agɨ'a
40014005	Xeroto Jono na'nɨ “Omɨ opɨki'mɨnɨ.” nɨyaiwirɨ aiwɨ a'ma' oxɨ' apɨxɨ' “Jono Gorɨxoya' wɨ'a' ro'kiamoarɨŋɨ' worɨnɨ.” yaiwiarɨgɨ'a' eŋagɨ na'nɨ wa'yɨ' nerɨ “Nionɨ enɨ nɨpɨkipɨ'rɨxɨnɨ.” nɨyaiwirɨ sa gwɨ' aŋɨ'yo wa'rɨŋɨnigɨnɨ.
40014006	E nɨwa'rɨma'na' eŋa'na' sɨ'a' Xerotomɨ xɨna'i' xɨrɨŋɨ'yi imo'na'na' Xeroto xegɨ' a'ma' wa tɨ'nɨ aiwa' nimɨxɨro narɨ'na' omɨ xiepi' Xerodiasi'mɨ xemia'i' nɨbɨrɨ a'wɨnɨ e nɨro'ma'na' sɨmɨnɨŋɨ' eŋɨnigɨnɨ. I' sɨmɨnɨŋɨ' yarɨ'na' Xeroto sɨmɨnɨŋɨ' i' yarɨŋɨ'pɨ na'nɨ yayɨ' nɨwinɨrɨ
40014007	xwɨ'a' e da'nɨ re urɨŋɨnigɨnɨ, “Nionɨ ji'xɨ sɨ'mɨmaŋɨ'yo da'nɨ rɨrarɨŋɨnɨ, ‘Pi' pi' na'nɨ nionɨ rɨxɨŋɨ' nɨra'na'yɨ' nɨsiapɨmɨ'ɨnɨ.’ rɨrarɨŋɨnɨ.” ura'na'
40014008	i' xɨna'i' tɨ'ŋɨ' e na'nɨ nurɨ a'mɨ nɨbɨrɨ xɨna'i' urepɨsi'ɨ'pɨ axɨ'pɨ re urɨŋɨnigɨnɨ, “Porisɨ' wa Jono wayɨ' numeaia warɨŋoya' siŋwɨ' mɨŋɨ' nɨwa'kwiro mɨŋo sɨŋwɨ' wɨnɨmɨ na'nɨ pɨrerɨxɨ'yo nɨtɨro nɨmea'mɨ nɨbɨro oniapɨ'poyɨ.” ura'na'
40014009	Xeroto dɨŋɨ' sɨpi' wi'agɨ aiwɨ awa tɨ'nɨ aiwa' nawi'nɨ narɨgɨ'e da'nɨ urɨ'agɨ na'nɨ porisɨ' wamɨ i' urɨ'ɨ'pɨ axɨ'pɨ sekaxɨ' nurɨrɨ
40014010	urowa'ra'na' wo gwɨ' aŋɨ'yo na'nɨ nurɨ e da'nɨ Jonomɨ siŋwɨ' mɨŋɨ' nɨwa'kwirɨ
40014011	mɨŋo pɨrerɨxɨ'yo nɨtɨrɨ nɨmea'mɨ nɨbɨrɨ mia'i'mɨ mɨnɨ wi'a'na' i' nura'pɨrɨ nɨmea'mɨ nurɨ xɨna'i'mɨ mɨnɨ wiŋɨnigɨnɨ.
40014012	E e'a'na' Jono xegɨ' wiepɨsarɨŋowa nɨbɨro pɨyomɨ nɨmearo nɨmea'mɨ nuro xwɨ'a' nɨweya'rɨmowa nuro Jisasomɨ a'waŋɨ' urɨgɨ'awixɨnɨ.
40014013	Jisaso xwɨyɨ'a' Jono na'nɨ arɨ'a' nɨwirɨ e pɨ'nɨ nɨwia'rɨmɨ ewe'yo nɨpɨxemoa'nɨrɨ a'ma' dɨŋɨ' meaŋe na'nɨ xegɨ'pɨ warɨŋagɨ aiwɨ oxɨ' apɨxɨ' obaxɨ' aŋɨ' bɨ bimɨ da'ŋɨ'yɨ' “Jisaso ewe'yo puŋoɨ.” rɨnɨ'agɨ arɨ'a' nɨwiro ya'nɨ o'ɨ'yo nu'mɨ ugɨ'awixɨnɨ.
40014014	Jisaso rɨxa ipi' imaŋɨ'pa' tɨ'ŋɨ' e niwie'kɨ'nɨmearɨ wɨnɨŋɨnigɨnɨ. Oxɨ' apɨxɨ' obaxɨ' xɨ'o tɨ'ŋɨ' e na'nɨ bɨmiarɨŋagɨ'a nɨwɨnɨrɨ wa' nɨwianɨrɨ wigɨ' sɨmɨxɨ'yɨ' pi'ra'nɨŋɨ' imɨmɨxɨmɨ' yarɨ'na'
40014015	sɨ'a'pɨ tɨ'nɨ xegɨ' wiepɨsarɨŋowa nɨbɨro re urɨgɨ'awixɨnɨ, “Re a'ma' dɨŋɨ' meanɨnɨ. Sɨ'a' wo'rɨnɨgɨnɨ. Joxɨ a'ma' nɨ'nɨ wigɨ' aiwa' bɨ' nero nɨpɨ'rɨ na'nɨ aŋɨ' onɨmia'pia amɨ amɨ ŋweameŋɨ'yo na'nɨ urowa'rapeɨ.” urɨ'agɨ'a ai'
40014016	Jisaso re urɨŋɨnigɨnɨ, “Ayɨ' nupaxɨ' mimo'narɨnɨ. Soyɨ'ne' aiwa' wi' mɨnɨ wi'poyɨ.” urɨ'agɨ
40014017	awa re urɨgɨ'awixɨnɨ, “Negɨ' aiwa' xwapɨ' menɨnɨ. Sa bisɨ'kerɨ'a' we' na' wu'nɨ tɨ'nɨ peyɨ' yea'yɨ' wau'nɨ tɨ'nɨrɨnɨ.” urɨ'agɨ'a
40014018	o re urɨŋɨnigɨnɨ, “Nionɨ tɨ'a'mɨnɨ nɨmea'mɨ bɨ'poyɨ.” nurɨrɨ
40014019	rɨxa nɨmea'mɨ ba'na' re urɨŋɨnigɨnɨ, “Oxɨ' apɨxɨ' nɨ'nɨ ara'yo e'ɨ' oŋwea'poyɨ.” sekaxɨ' e nurɨma'na' bisɨ'kerɨ'a' we' wu' tɨ'nɨ peyɨ' wau' tɨ'nɨ nɨmearɨ aŋɨ'namɨ sɨŋwɨ' nana'nɨma'na' Gorɨxomɨ aiwa' apɨ na'nɨ yayɨ' nɨwirɨ bisɨ'kerɨ'a' kwɨkwɨrɨmɨ' nerɨ xegɨ' wiepɨsarɨŋowamɨ mɨnɨ wi'a'na' awa oxɨ' apɨxɨ' e'ɨ' ŋwea'ɨ'a'yo yaŋɨ' nɨwia warɨ'na'
40014020	a'ma' nɨ'nɨ aiwa' apɨ nɨnɨro agwɨ' i'mɨ uyiŋɨnigɨnɨ. Agwɨ' i'mɨ uyi'agɨ wiepɨsarɨŋowa sɨŋwɨ' e nɨwɨnɨro aiwa' rɨxa apa'nɨ nɨnɨro e tɨ'a'pia nɨmeamero soxɨ' ɨ'a' we' wu'kau' sɨkwɨ' wau'mɨ nɨmeaayiro aumau'mɨ' nero magwɨ' nɨmiro tɨgɨ'awixɨnɨ.
40014021	Niai'wɨ' tɨ'nɨ apɨxɨ' tɨ'nɨ nɨnɨrɨ aiwɨ oxowanɨ a'ma' 5,000 aiwa' apɨ nɨgɨ'awixɨnɨ.
40014022	Jisaso xegɨ' wiepɨsarɨŋowa aiwa' a'ma' ayɨ' nɨnɨro tɨ'a'pia soxɨ' ɨ'a'yo magwɨ' nɨmiro ta'na' re urowa'rɨŋɨnigɨnɨ, “Nionɨ oxɨ' apɨxɨ' tɨ'yo urowa'raparɨ'na' soyɨ'ne' ewe'yo nɨpɨxemoa'nɨro ipi'wa'mɨ jɨ'arɨwa'mɨnɨ na'nɨ xa'mɨ nɨmea'poyɨ.” nurɨrɨ
40014023	awa rɨxa nɨpɨxemoa'nɨro u'a'na' a'ma' oxɨ' apɨxɨ' e epɨ'royɨ' egɨ'a'yo enɨ nurowa'rapɨma'na' Gorɨxomɨ xwɨyɨ'a' urɨmɨnɨrɨ na'nɨ xegɨ'pɨ dɨ'wɨ' mɨŋɨ'yo na'nɨ nɨyirɨ rɨxa sɨ'a' no'ra warɨŋɨ' tɨ'nɨ xegɨ'pɨ ŋweaŋa'na'
40014024	ewe'pa' sɨnɨ ipi' a'wɨnɨ e warɨ'na' iniɨgɨ' ewe'pa'mɨ imeamɨ'kwɨ' merɨ imɨŋɨ' enɨ ewe' sɨ'mɨ'mɨ da'nɨ bɨrɨ nerɨ yarɨ'na'
40014025	rɨxa wɨ'a' na'nɨ isɨ'a' yinɨŋa'na' Jisaso ipi'yo nosaxa nɨbɨrɨ wiepɨsarɨŋowamɨ rɨxa wi'mea'mɨnɨrɨ yarɨ'na'
40014026	awa wenɨŋɨ' e'ɨ'a'yɨ' wɨnɨgɨ'awixɨnɨ. Jisaso ipi'yo xwɨrɨŋwɨ' nosaxa barɨŋagɨ nɨwɨnɨro wa'yɨ' nika'rɨnɨro “Pɨyɨŋɨ' siwi' wo rɨ'a barɨnɨ?” nɨrɨro “Yeyɨ!” reka'rɨnarɨ'na'
40014027	Jisaso re urɨŋɨnigɨnɨ, “Soyɨ'ne' wa'yɨ' mika'rɨnɨpanɨ. Ayɨ' nionɨrɨnɨ. Dɨŋɨ' sɨxɨ' ni'nɨro ŋwea'poyɨ.” urɨ'agɨ
40014028	Pitao re urɨŋɨnigɨnɨ, “A'mɨna'oxɨnɨ, ayɨ' nepa joxɨ eŋa'na'yɨ', ‘Joxɨ enɨ ipi'yo nosaxa nɨbɨrɨ ni'meaɨ.’ nɨreɨ.” urɨ'agɨ
40014029	Jisaso “Beɨ.” urɨ'agɨ Pitao ewe'pa'mɨ da'nɨ nayoarɨ Jisaso tɨ'ŋɨ' e na'nɨ nosaxa nurɨ ai'
40014030	imɨŋɨ' yarɨŋagɨ nɨwɨnɨrɨ wa'yɨ' e'ɨ'yɨ' re eŋɨnigɨnɨ. Ipi'yo rɨxa nurɨ'pi'nɨrɨ'na' rɨ'aiwa' re urɨŋɨnigɨnɨ, “Nionɨ iniɨgɨ' namimɨgɨnɨ! A'mɨna'oxɨnɨ, a'rɨ'wɨ' nɨmeaɨ!” ura'na'
40014031	o aŋɨ'nɨ ɨ'eapa' nɨyaurɨ we'yo nɨmaxɨrɨrɨ nɨmɨ'eyoarɨ re urɨŋɨnigɨnɨ, “Dɨŋɨ' onɨmia'pɨ nɨkwɨ'roarɨgɨ'oyɨ'ne'rɨnɨ. Pitaoxɨnɨ, joxɨ ‘Jisasoya' dɨŋɨ' tɨ'nɨ ipi'yo xwɨrɨŋwɨ' nosaxa umɨ'ɨnɨ.’ nɨyaiwirɨ ai' a'mɨ pi' na'nɨ ‘Oya' dɨŋɨ' tɨ'nɨ e epaxonɨmanɨ.’ yaiwiarɨŋɨnɨ?” nurɨrɨ
40014032	awau' rɨxa ewe'yo pɨxemoa'na'na' re eŋɨnigɨnɨ. Imɨŋɨ' yarɨŋɨ'pɨ pɨ'nɨ wia'rɨŋɨnigɨnɨ.
40014033	Imɨŋɨ' pɨ'nɨ wia'ra'na' ewe'yo ŋweagɨ'a'yɨ' mɨŋɨ' ewe'yo nɨkwɨ'roro omɨ yayɨ' numerɨ'na' re urɨgɨ'awixɨnɨ, “Neparɨnɨ. Joxɨ niai'wɨ' Gorɨxoya'oxɨrɨnɨ.” urɨgɨ'awixɨnɨ.
40014034	Awa ipi'yo orɨwa'mɨ da'nɨ nɨre'moro aŋɨ' xegɨ' yoɨ' Genesaretɨyɨ rɨnɨŋɨ'pɨ tɨ'ŋɨ' e iwie'kɨ'nɨmea'a'na'
40014035	a'ma' e da'ŋɨ'yɨ' Jisasomɨ mi' nɨwo'mɨxɨro aŋɨ' nɨpimɨnɨ a'waŋɨ' nɨrɨna'rɨma'na' wigɨ' a'ma' sɨmɨxɨ' yarɨgɨ'a' nɨ'nɨ o tɨ'ŋɨ' e na'nɨ nɨme'ra nɨbɨro wa'ra'na'
40014036	sɨmɨxɨ'yɨ' rɨxɨŋɨ' re urayigɨ'awixɨnɨ, “Joxɨya' iyɨ'a' si'rɨ'wɨ'yo ama'ɨ' onɨro'nɨ'poyɨnɨrɨ sɨŋwɨ' neaneɨ.” nurɨro nɨ'nɨ ama'ɨ' e nɨro'nayiro na'nɨ naŋɨ' egɨ'awixɨnɨ.
40015001	I'na' Parisi wa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a' wa tɨ'nɨ Jerusaremɨ da'nɨ nɨbɨro Jisasomɨ nɨwi'mearo re urɨgɨ'awixɨnɨ,
40015002	“Negɨ' arɨ'owa e'rowia'pɨ'nɨgɨ'a'pɨ dɨxɨ' wiepɨsarɨŋowa pi' na'nɨ pɨ'rɨ' wiai'ki'mɨ' yarɨŋoɨ? Aiwa' nanɨrɨ'na' pi' na'nɨ arɨ'owa rɨgɨ'a'pɨ we' wayɨ' mɨro'nɨpa nero narɨgɨ'a'rɨnɨ?” Jisasoya' wiepɨsarɨŋowa we' wayɨ' nɨro'nɨro aiwɨ xia'wowa egɨ'a'pa axɨ'pɨ mɨyarɨŋagɨ'a na'nɨ e ura'na'
40015003	Jisaso re urɨŋɨnigɨnɨ, “Soyɨ'ne' enɨ segɨ' sea'rɨ'awe'wa e'rowia'pɨ'nɨgɨ'a'pimɨ xɨ'danɨro na'nɨ pi' na'nɨ ŋwɨ' ikaxɨ' Gorɨxoya' rɨnɨŋɨ'pimɨ pɨ'rɨ' wiai'ki'mɨ' yarɨgɨ'a'rɨnɨ?
40015004	Gorɨxo rɨŋɨ'pɨ rɨ'wamɨŋɨ' re nɨrɨnɨrɨ ea'nɨnɨ, ‘Dɨxɨ' rɨnomɨ we'yo merɨ rɨna'i'mɨ we'yo merɨ erɨ'ɨnɨ.’ nɨrɨnɨrɨ ea'nɨnɨ. Rɨ'wamɨŋɨ' rɨpɨ enɨ nɨrɨnɨrɨ ea'nɨnɨ, ‘A'ma' gɨyɨ' gɨyɨ' xano na'nɨranɨ, xɨna'i' na'nɨranɨ, pɨ'ne' sɨpi' umeararɨ'na'yɨ' ayo emɨ opɨki'mo'poyɨnɨrɨ sɨŋwɨ' wɨnɨrɨ'ɨnɨ.’ E nɨrɨnɨrɨ ea'nɨŋagɨ aiwɨ
40015005	a'ma' gɨyɨ' xanomɨranɨ, xɨna'i'mɨranɨ, ‘Amɨpi' nionɨ nɨsiapɨrɨ arɨra' sipaxɨ'pɨ na'nɨ Gorɨxomɨ urepea'rɨŋa' eŋagɨ na'nɨ bɨ mɨnɨ siapɨpaxɨ'manɨ.’ urarɨŋagɨ'a
40015006	soyɨ'ne' sɨŋwɨ' e nɨwɨnɨro'na' re rarɨgɨ'a'rɨnɨ, ‘Ayɨ' xaneyo we'yo mɨmepa yarɨŋagɨ aiwɨ apa'nɨ yarɨŋoɨ.’ rarɨgɨ'a'rɨnɨ. Soyɨ'ne' e nerɨ'na' Gorɨxoya' rɨnɨŋɨ'yɨ' xo'ro'rɨ' nero segɨ' sea'rɨ'awe'wa e'rowia'pɨ'nɨgɨ'a'pɨnɨ sea'yɨ e mɨ'eyoarɨgɨ'a'rɨnɨ.
40015007	Naŋɨ' rɨro sɨpi' rɨro yarɨgɨ'oyɨ'ne', xwɨyɨ'a' Gorɨxo rɨŋɨ' wɨ'a' ro'kiamoagɨ' Aisaiao nɨwurɨyirɨ rɨ'wamɨŋɨ' eaŋɨ'pɨ soyɨ'ne' na'nɨ xɨxenɨ re rɨnɨnɨ,
40015008	‘A'ma' tɨyɨ' “Gorɨxomɨ we'yo pi'ra'nɨŋɨ' mearɨŋwɨnɨ.” nɨrɨro aiwɨ nionɨ dɨŋɨ' sɨxɨ' mɨnɨyipa yarɨgɨ'a'rɨnɨ.
40015009	E nero'na' a'ma'yo amɨpi' a'ma' wigɨ' dɨŋɨ' tɨ'nɨ e'rowia'pɨ'nɨgɨ'a'pɨ na'nɨ nure'wapɨyiro'na' yapɨ' re nurɨro “Xwɨyɨ'a' tɨyɨ' Gorɨxoya'rɨnɨ.” nurɨro na'nɨ “Gorɨxomɨ sea'yɨ e umearɨŋwɨnɨ.” nɨrɨro'na' Gorɨxonɨya' yoɨ'nɨ surɨ'ma' rarɨgɨ'a'rɨnɨ.’ Aisaiao xwɨyɨ'a' Gorɨxoya'pɨ nɨwurɨyirɨ soyɨ'ne' na'nɨ xɨxenɨ rɨ'wamɨŋɨ' e eaŋɨ'rɨnɨ.” urɨŋɨnigɨnɨ.
40015010	“A'ma' oxɨ' apɨxɨ' re epɨ'royɨ' egɨ'a'yɨ' obɨ'poyɨ.” nɨrɨrɨ ayɨ' rɨxa aŋwɨ e awi' ea'na'ra'na' re urɨŋɨnigɨnɨ, “Arɨ'a' nɨniro nɨjɨ'a' imo'nɨ'poyɨ.” nurɨrɨ
40015011	ewayɨ' xwɨyɨ'a' bɨ nurɨrɨ'na' re urɨŋɨnigɨnɨ, “Amɨpi' a'ma' nɨnɨro gwɨ' na'rearɨgɨ'a'pɨ piaxɨ'nɨŋɨ' weaarɨŋɨ'manɨ. Amɨpi' xwioxɨ'yo da'nɨ dɨŋɨ' mo'ɨ'a'pɨ, ayɨ' piaxɨ'nɨŋɨ' weaarɨŋɨ'rɨnɨ.” urɨŋɨnigɨnɨ.
40015012	Xegɨ' wiepɨsarɨŋowa nɨbɨro re urɨgɨ'awixɨnɨ, “Joxɨ Parisiowamɨ e nurɨrɨ'na' ‘Sɨ'mirɨrɨ' mɨwiarɨŋɨnɨ.’ rɨyaiwiarɨŋɨnɨ?” urɨ'agɨ'a ai'
40015013	o Parisiowa na'nɨ ewayɨ' xwɨyɨ'a' re urɨŋɨnigɨnɨ, “Rɨ'we'na' Gorɨxo aiwa' xɨ'o ɨwɨ'a' murɨŋɨ' nɨyonɨ emɨ yɨyoa'mɨ' enɨ'a'rɨnɨ.” nurɨrɨ
40015014	a'mɨ Parisiowa na'nɨ re urɨŋɨnigɨnɨ, “Soyɨ'ne' awa na'nɨ aya' sɨ'wɨ' mɨsearopanɨ. Awa sɨŋwɨ' supa'rɨgɨ'a'wa sɨŋwɨ' supa'rɨgɨ'a'yo nipemea'mɨ warɨgɨ'a'wa yapɨ imo'nɨŋoɨ. A'ma' sɨŋwɨ' supa'rɨŋɨ' wo sɨŋwɨ' supa'rɨŋɨ' womɨ nipemea'mɨ nurɨ'na' nɨwau'nɨ xwa'rɨŋwɨ'yo pie'ropɨsɨ'iɨ. Ayɨna'nɨ aya' sɨ'wɨ' mɨsearopanɨ.” urɨ'agɨ
40015015	Pitao re urɨŋɨnigɨnɨ, “Joxɨ ewayɨ' xwɨyɨ'a' a'ma' aiwa' nɨnɨro gwɨ'na'rearɨgɨ'a'pɨ na'nɨ rɨ'a'pɨ a'waŋɨ' neareɨ.” urɨ'agɨ
40015016	o re urɨŋɨnigɨnɨ, “Gɨ' seaiepɨsarɨŋa'oyɨ'ne' enɨ sɨnɨ majɨ'a' rɨseainarɨnɨ?
40015017	Amɨpi' a'ma' nɨ'a'pɨ arɨ'owa egɨ'a'pa we' wayɨ' nɨro'nɨro nɨnɨrɨ'na'ranɨ, awa egɨ'a'pa me' nɨnɨrɨ'na'ranɨ, agwɨ'yo ni'nɨŋɨsa'na' i'kɨ' nemoro na'nɨ piaxɨ'nɨŋɨ' weaarɨŋɨ'manɨ.
40015018	E nerɨ aiwɨ xwioxɨ'yo da'nɨ ɨ'wɨ' amɨpi' na'nɨ dɨŋɨ' mo'ɨ'a'pɨ piaxɨ'nɨŋɨ' weaarɨŋɨ'rɨnɨ.
40015019	Xwioxɨ'yo da'nɨ dɨŋɨ' nɨmoro yarɨgɨ'a'pɨ ‘Sɨpi' oimɨxɨmɨnɨ.’ yaiwiarɨgɨ'a' rɨpɨrɨnɨ. A'ma' pɨkirɨ ero a'ma' wi' tɨ'nɨ ɨ'wɨ' inɨro ero sɨwɨ' piaxɨ' ea'nɨpaxɨ' imo'nɨŋɨ'yɨ' niga uro ɨ'wɨ' mearɨ ero yapɨ' rɨrɨ ero a'ma' wi' na'nɨ ikayɨ'wɨ' rɨrɨ ero
40015020	yarɨgɨ'a'pɨ nɨmorɨ'na' wiwanɨŋɨ'yo piaxɨ'nɨŋɨ' weaarɨŋɨ'rɨnɨ. E nerɨ ai' a'ma' we' wayɨ' mɨro'nɨpa nerɨ aiwa' nɨnɨrɨ'na' wiwanɨŋɨ'yo wi' piaxɨ' weaarɨŋɨ'manɨ.” urɨŋɨnigɨnɨ.
40015021	O e da'nɨ pɨ'nɨ nɨwia'rɨmɨ nurɨ pɨropenɨsɨ' e'ma'yɨ' aŋɨ' Taia tɨ'nɨ Saidonɨ tɨ'nɨ tɨ'ŋɨ' e emearɨ'na' re eŋɨnigɨnɨ.
40015022	E'ma'yɨ' apɨxɨ' Kenanɨ da'ŋi' aŋɨ' apiau' tɨ'ŋɨ' e da'nɨ nɨbɨrɨ jɨ'amɨne da'nɨ nuxɨ'dɨrɨ'na' rɨ'aiwa' re nura uŋɨnigɨnɨ, “A'mɨna'oxɨnɨ, mɨxɨ' ina'yɨ' Depitomɨ xia'woxɨnɨ, joxɨ wa' nɨwianeɨ. Gɨ' mia'i'mɨ imɨ'o' dɨŋɨ' nɨxɨxe'rorɨ xɨxeanɨŋɨ' wika'rarɨnɨ.” nura warɨŋagɨ aiwɨ
40015023	Jisaso xɨ'o enɨ bɨ murarɨŋagɨ na'nɨ xegɨ' wiepɨsarɨŋowa nɨbɨro arɨ'ki' re urayigɨ'awixɨnɨ, “Apɨxɨ' ri' arɨ'ki' rɨ'aiwa' tɨ'nɨ neaxɨ'darɨŋagɨ na'nɨ joxɨ xegɨ' mia'i'mɨ imɨ'o' dɨŋɨ' xɨxe'roarɨŋɨ'pɨ mɨxɨ' numa'ɨnowa'rirɨ ‘Emɨnɨ.’ urowa'reɨ.” urayi'agɨ'a ai'
40015024	o re urɨŋɨnigɨnɨ, “Nionɨ e'ma'yo arɨra' wimɨnɨrɨ bɨŋa'onɨmanɨ. Gɨ' Isɨrerɨyɨ' —Ayɨ' sipɨsipɨ' xia'wo pi'ra'nɨŋɨ' mɨmearɨ'na' amɨ amɨ uniamoarɨŋɨ'nɨŋɨ' imo'nɨgɨ'a'yɨ'rɨnɨ. Ayɨ' na'nɨ bɨŋa'onɨrɨnɨ.” urɨ'agɨ aiwɨ
40015025	i' aŋwɨ e nɨbɨrɨ xo'mɨŋɨ' nɨyɨkwirɨ mɨŋɨ' xwɨ'a'yo nɨkwɨ'rorɨ re urɨŋɨnigɨnɨ, “A'mɨna'oxɨnɨ, arɨra' niɨ.” urɨ'agɨ
40015026	o re urɨŋɨnigɨnɨ, “Nionɨ aiwa' niai'wɨ' narɨgɨ'a'pɨ nura'pɨrɨ sɨ'wi'yo mɨnɨ wiarɨ'na'yɨ', ji'xɨ ‘O naŋɨ' yarɨnɨ.’ rɨyaiwiarɨŋɨnɨ?” urɨ'agɨ ai'
40015027	i' re urɨŋɨnigɨnɨ, “A'mɨna'oxɨnɨ, wauyene sɨ'wi'nɨŋɨ' imo'nɨŋagwɨ na'nɨ nepa nɨrarɨŋɨnɨ. E nerɨ ai' sɨ'wi'yɨ' xia'wo aiwa' i'kwiaŋwɨ'yo e'ɨ' nɨŋwea'ma'na' aiwa' nɨnɨrɨ yunɨ' mamo'wa'rɨ' e'ɨ'yɨ' mɨmea'nɨ' yarɨŋɨ'rɨnɨ.” urɨ'agɨ
40015028	o re urɨŋɨnigɨnɨ, “Ineyɨ, ji'xɨ aga dɨŋɨ' xɨxenɨ nɨnɨkwɨ'rorɨ rarɨŋagɨ na'nɨ ji'xɨ simo'nɨ'ɨ'yɨ' xɨxenɨ nimo'nɨnɨŋoɨ.” ura'na' re eŋɨnigɨnɨ. Xemia'i' naŋɨ' eŋɨnigɨnɨ.
40015029	Jisaso e da'nɨ pɨ'nɨ nɨwia'rɨmɨ nurɨ ipi' Gaririwa'mɨ nɨpwerɨ dɨ'wɨ' mɨŋɨ'yo na'nɨ nɨyirɨ e'ɨ' ŋweaŋa'na'
40015030	a'ma' oxɨ' apɨxɨ' aya' wi' o tɨ'ŋɨ' e na'nɨ nɨyoamiro wi' sɨkwɨ' ikɨ' egɨ'a'yo nɨme'ra yoaro sɨŋwɨ' supa'rɨgɨ'a'yo nɨme'ra yoaro xwɨyɨ'a' marɨ' maŋɨ' pɨ'ro'nɨgɨ'a'yo nɨme'ra yoaro sɨmɨxɨ' xɨxegɨ'nɨ obaxɨ' tɨ'gɨ'a'yo nɨme'ra yoaro nero xegɨ' sɨkwɨ' tɨ'ŋɨ' e tayarɨ'na' o naŋɨ' imɨmɨxɨmɨ' wiŋɨnigɨnɨ.
40015031	Naŋɨ' imɨmɨxɨmɨ' wiarɨŋagɨ oxɨ' apɨxɨ' e epɨ'royɨ' egɨ'a'yɨ' maŋɨ' pɨ'ro'nɨgɨ'a'yɨ' a'mɨ xwɨyɨ'a' rɨro eŋɨ' kɨrɨŋɨ' egɨ'a'yɨ' a'mɨ u' u'roro sɨkwɨ' ikɨ' egɨ'a'yɨ' a'mɨ aŋɨ' uro sɨŋwɨ' supa'rɨgɨ'a'yɨ' a'mɨ sɨŋwɨ' anɨro yarɨŋagɨ'a nɨwɨnɨro aya' nɨrɨwamo'nɨro Ŋwɨ'a' Isɨrerɨyɨ'ya'omɨ yayɨ' sea'yɨ e umegɨ'awixɨnɨ.
40015032	Jisaso xegɨ' wiepɨsarɨŋowamɨ “Eɨnɨ.” nurɨrɨ re urɨŋɨnigɨnɨ, “A'ma' oxɨ' apɨxɨ' tɨyɨ' nionɨ tɨ'nɨ sɨ'a' wɨyau' rɨxa ŋweaŋwa'rɨnɨ. Wigɨ' aiwa' nɨpɨ'rɨ'yɨ' meŋagɨ na'nɨ nionɨ dɨŋɨ' sɨpi' niarɨnɨ. Nionɨ ayɨ' agwɨ' wiarɨ'na' nurowa'rɨrɨ'na'yɨ', o'ɨ' e sɨŋwɨ' xaxa' upeyinɨgɨnɨrɨ na'nɨ rarɨŋɨnɨ.” urɨ'agɨ
40015033	wiepɨsarɨŋowa re urɨgɨ'awixɨnɨ, “A'ma' dɨŋɨ' meaŋɨ' rɨmɨnɨyoɨ. Gɨmɨ nurane aiwa' a'ma' none tɨ'nɨ epɨ'royɨ' egɨ'a' tɨyɨ' nɨnɨro agwɨ' i'mɨ uyinɨ na'nɨ ura'panɨre'wɨnɨ?” urɨ'agɨ'a
40015034	o re urɨŋɨnigɨnɨ, “Soyɨ'ne' bisɨ'kerɨ'a' ararɨ maxɨrɨŋoɨ?” urɨ'agɨ awa “Bisɨ'kerɨ'a' we' wɨ'u'mɨ da'ŋɨ' wau' tɨ'nɨ peyɨ' ora' yea'yɨ' bia tɨ'nɨrɨnɨ.” urɨ'agɨ'a
40015035	o oxɨ' apɨxɨ' e epɨ'royɨ' egɨ'a'yo “Xwɨ'a'yo e'ɨ' nɨŋweaxa u'poyɨ.” nurɨma'na'
40015036	bisɨ'kerɨ'a' we' wɨ'u'mɨ da'ŋɨ' wau' apɨ tɨ'nɨ peyɨ' apia tɨ'nɨ nura'pɨrɨ Gorɨxomɨ yayɨ' nɨwirɨ kwɨkwɨrɨmɨ' nerɨ wiepɨsarɨŋowamɨ wiayi'a'na' awa nura'pɨro a'ma'yo yaŋɨ' nɨwia u'a'na'
40015037	ayɨ' nɨnɨro agwɨ' i'mɨ uyi'agɨ wiepɨsarɨŋowa aiwa' ayɨ' nɨnɨro tɨ'a'pia nɨmeamero soxɨ' ɨ'a' we' wɨ'u'mɨ da'ŋɨ' wau'mɨ magwɨ' nɨmiro tɨgɨ'awixɨnɨ.
40015038	Apɨxɨ' tɨ'nɨ niai'wɨ' tɨ'nɨ marɨ'a'ɨ, oxowa aiwa' apɨ nɨ'a'wa 4,000 imo'nɨgɨ'a'rɨnɨ.
40015039	Jisaso “Segɨ' aŋɨ' u'poyɨ.” nurowa'rɨma'na' wiepɨsarɨŋowa tɨ'nɨ ewe'yo nɨpɨxemoa'nɨro nuro Magadanɨ iwie'kɨ'nɨmeagɨ'awixɨnɨ.
40016001	Parisi wa tɨ'nɨ Sajusi wa tɨ'nɨ Jisasomɨ nɨwi'mearo “O sɨmɨxɨ'yo naŋɨ' imɨmɨxɨmɨ' nerɨ ai' ekɨyiŋɨ' wi' nepaxomanɨ.” nɨyaiwiro iwamɨ'o' owi'wapɨyaneyɨnɨro re urɨgɨ'awixɨnɨ, “Joxɨ aŋɨ'namɨ da'ŋɨ' ekɨyiŋɨ' bɨ neai'wapɨyiɨ.” urɨ'agɨ'a aiwɨ
40016002	o re urɨŋɨnigɨnɨ, “Seyɨ'ne' sɨ'a'pɨ tɨ'nɨ yewaŋɨ' ea'agɨ nɨwɨnɨrɨ'na' re rarɨgɨ'a'yɨ'ne'rɨnɨ, ‘Yewaŋɨ' ea'ɨ'yɨ' re'wɨ' enɨrɨ'enɨŋoɨ?’ rarɨgɨ'a'yɨ'ne'rɨnɨ.
40016003	Wɨ'a'pɨ tɨ'nɨ enɨ bɨramɨ da'nɨ kɨpɨŋɨ' yarɨŋagɨ nɨwɨnɨrɨ'na' ‘Inia' yapɨnɨrɨ'enɨŋoɨ?’ rarɨgɨ'a'yɨ'ne'xɨnɨ. Agwɨ'yo yewaŋɨ' earɨ kɨpɨŋɨ' yirɨ yarɨŋagɨ nɨwɨnɨro'na' xɨxenɨ ‘E nimo'nɨnɨŋoɨ.’ nɨrɨro aiwɨ amɨpi' nionɨ sɨ'mɨmajɨ'o'nɨŋɨ' imɨxarɨŋa'pɨ sɨŋwɨ' nɨnanɨro'na' ‘Gorɨxo e oyaiwi'poyɨnɨrɨ rɨ'a neai'wapɨyarɨnɨ?’ mɨyaiwiarɨgɨ'a'yɨ'ne'rɨnɨ.
40016004	Agwɨ ri'na' ŋweagɨ'a'yɨ'ne', Gorɨxomɨ rɨ'wɨ'mɨnɨ nɨmamoro segɨ' ŋwɨ'a'ɨ rɨnɨŋɨ'pɨ tɨ'nɨ ɨ'wɨ'nɨŋɨ' niga uro niga bɨro yarɨgɨ'a'yɨ'ne', ekɨyiŋɨ' na'nɨ reaxɨ' nɨseainɨrɨ seaimo'narɨŋagɨ aiwɨ ekɨyiŋɨ' wɨ'a' ro'kiamoagɨ' Jonao eŋɨ'pɨnɨ seai'wapɨyimɨgɨnɨ.” nura'rɨmɨ pɨ'nɨ nɨwia'rɨmɨ uŋɨnigɨnɨ.
40016005	Wiepɨsarɨŋowa bisɨ'kerɨ'a' bɨ nɨpɨ'rɨ na'nɨ arɨ'a' nikeamoro Jisaso tɨ'nɨ ipi'yo jɨ'arɨwa'mɨnɨ na'nɨ nuro'na'
40016006	o xɨxewisɨ' ikaxɨ' re urɨŋɨnigɨnɨ, “Soyɨ'ne' Parisiowa tɨ'nɨ Sajusiowa tɨ'nɨ awaya' bisɨ'kerɨ'a' nɨmɨga unɨ na'nɨ imɨxarɨŋɨ' yisoɨ rɨnɨŋɨ'pɨ na'nɨ wa'yɨ' oseainɨnɨ.” ura'na'
40016007	wiwanɨŋowa re rɨnɨgɨ'awixɨnɨ, “None bisɨ'kerɨ'a' nɨmea'mɨ mɨbɨ'wa' eŋagɨ na'nɨ o mɨxɨ' nɨnearɨrɨ neararɨnɨ.” rɨnarɨ'na'
40016008	Jisaso awa e rɨnarɨŋagɨ'a dɨŋɨ' adadɨ' nɨwirɨ re urɨŋɨnigɨnɨ, “Dɨŋɨ' onɨmia'pɨ nɨkwɨ'roarɨgɨ'oyɨ'ne', pi' na'nɨ segɨ'pɨ re rɨnarɨŋoɨ, ‘None bisɨ'kerɨ'a' nɨmea'mɨ mɨbɨ'wa' na'nɨ neararɨnɨ.’ rɨnarɨŋoɨ?
40016009	Soyɨ'ne' sɨnɨ nɨjɨ'a' mimo'nɨpa reŋoɨ? Nionɨ bisɨ'kerɨ'a' we' wu'nɨ kwɨkwɨrɨmɨ' e'a'na' a'ma' 5,000 rɨxa apa'nɨ na'na' soyɨ'ne' a'mɨ soxɨ' ɨ'a' ararɨyo mia'rɨgɨ'a'pɨ na'nɨ dɨŋɨ' mɨseainarɨnɨranɨ?
40016010	A'mɨ bisɨ'kerɨ'a' we' wɨ'u'mɨ da'ŋɨ' wau' a'ma' 4,000 na'nɨ kwɨkwɨrɨmɨ' e'a'na' soyɨ'ne' soxɨ' ɨ'a' ararɨyo mia'rɨgɨ'a'pɨ na'nɨ enɨ dɨŋɨ' mɨseainarɨnɨranɨ?
40016011	Biau' nionɨ e e'a'na' soyɨ'ne' soxɨ' ɨ'a' obaxɨ'yo mia'rɨgɨ'a' eŋagɨ na'nɨ nionɨ Parisiowa tɨ'nɨ Sajusiowa tɨ'nɨ yisɨ' awaya' na'nɨ xɨxewisɨ' ikaxɨ' seara'na' arɨge nero ‘O aga bisɨ'kerɨ'a' na'nɨ mɨneararɨnɨ.’ mɨyaiwi' yarɨŋoɨ? Nionɨ re seararɨŋɨnɨ, ‘Parisiowa tɨ'nɨ Sajusiowa tɨ'nɨ awaya' yisɨ' na'nɨ wa'yɨ' oseainɨnɨ.’ seararɨŋɨnɨ.” ura'na'
40016012	xegɨ' wiepɨsarɨŋowa rɨxa re yaiwigɨ'awixɨnɨ, “Nepa yisɨ' bisɨ'kerɨ'a'yo ta'na' nɨmɨga warɨŋɨ'pɨ na'nɨ mɨneararɨnɨnɨ. Parisiowa tɨ'nɨ Sajusiowa tɨ'nɨ ure'wapɨyarɨgɨ'a'pɨ na'nɨ mɨxɨ'dɨpa oe'poyɨnɨrɨ neararɨnɨ.” yaiwigɨ'awixɨnɨ.
40016013	Jisaso pɨropenɨsɨ' aŋɨ' Sisaria Piripai tɨ'ŋɨ'mɨnɨ nurɨ nemerɨ'na' xegɨ' wiepɨsarɨŋowamɨ iwamɨ'o' yarɨŋɨ' re wiŋɨnigɨnɨ, “Oxɨ' apɨxɨ' nɨ'nɨ a'ma' imo'nɨŋa'onɨ na'nɨ goxɨnɨ rarɨŋoɨ?” yarɨŋɨ' e wi'agɨ
40016014	awa re urɨgɨ'awixɨnɨ, “Oxɨ' apɨxɨ' ‘A'ma' eŋi'naŋɨ' wo nɨwia'pɨ'nɨmearɨ rɨ'a yarɨnɨ?’ nɨyaiwiro na'nɨ wi' re rarɨŋoɨ, ‘Jono wayɨ' nɨneameaia uŋorɨ'anɨ?’ rarɨŋoɨ. A'mɨ wi' ‘Gorɨxoya' wɨ'a' ro'kiamoagɨ' mɨpe' aŋɨ'namɨ na'nɨ peyiŋo, Eraijaorɨ'anɨ?’ rarɨŋoɨ. A'mɨ wi' ‘Wɨ'a' ro'kiamoagɨ' Jeremaiaorɨ'anɨ?’ rarɨŋoɨ. A'mɨ wi' ‘Ayɨ' wɨ'a' ro'kiamoagɨ'a'yɨ' a'mɨ worɨ'anɨ?’ rarɨŋoɨ.” urɨ'agɨ'a
40016015	Jisaso re urɨŋɨnigɨnɨ, “Soyɨ'ne' enɨ nionɨ na'nɨ goxɨnɨ yaiwiarɨŋoɨ?” urɨ'agɨ
40016016	Saimonɨ Pitao re urɨŋɨnigɨnɨ, “Joxɨ Kiraisoxɨ, arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'oxɨrɨnɨ. Ŋwɨ'a' anɨŋɨ' sɨŋɨ' imo'nɨŋomɨ xewaxoxɨrɨnɨ.” urɨ'agɨ
40016017	Jisaso re urɨŋɨnigɨnɨ, “Jonaomɨ xewaxoxɨ Saimonoxɨnɨ, joxɨ nɨrarɨŋɨ'pɨ a'ma' wo wɨ'a' mɨrɨro'kiamoŋoɨ. Gɨ' a'po, aŋɨ'namɨ ŋweaŋo wɨ'a' rɨro'kiamo'agɨ na'nɨ joxɨ yayɨ' osinɨnɨ.
40016018	Rɨpɨ enɨ rɨrarɨŋɨnɨ, ‘Joxɨ sɨ'ŋa'nɨŋɨ' nimo'nɨrɨ eŋɨ' ea'nɨŋoxɨrɨnɨ. Sɨ'ŋa' pia'ra' eapɨna'rɨŋɨ' romɨ sea'yɨ e a'ma' nionɨya' sɨyikɨ' imo'nɨgɨ'a'yɨ' gɨ' aŋɨ' wiwa'nɨŋɨ' mɨxa'rɨmɨ'a'rɨnɨ. Obo tɨ'nɨ imo'nɨgɨ'a'yɨ' eŋɨ' nea'nɨro a'ma' pɨkipaxɨ' imo'nɨgɨ'a'yɨ' aiwɨ nionɨ tɨ'nɨ imo'nɨgɨ'a'yo wi' xopɨra'rɨ' wipɨ'rɨ'a'manɨ.’ rɨrarɨŋɨnɨ.
40016019	Gorɨxo tɨ'ŋɨ' e pa'wipɨ'rɨ'a na'nɨ rokɨ' ki'nɨŋɨ' imo'nɨŋɨ' joxɨ siapɨmɨ'a'rɨnɨ. Joxɨ xwɨ'a'yo re da'nɨ ‘Ayɨ' sɨpi'rɨnɨ.’ ra'na'yɨ', Gorɨxo aŋɨ'namɨ da'nɨ enɨ joxɨ sɨnɨ mɨrɨpa eŋa'na' o xa'mɨ ‘Ayɨ' sɨpi'rɨnɨ.’ rɨnɨ'a'rɨnɨ. Joxɨ re da'nɨ ‘Ayɨ' ananɨrɨnɨ.’ ra'na'yɨ', Gorɨxo xa'mɨ e'mɨ da'nɨ enɨ ‘Ayɨ' ananɨrɨnɨ.’ rɨnɨ'a'rɨnɨ.” nurɨrɨ
40016020	xegɨ' wiepɨsarɨŋowamɨ arɨ'a' jɨyikɨ' norɨ ŋwɨ' ikaxɨ' re urɨŋɨnigɨnɨ, “A'ma'yo nionɨ na'nɨ ‘O yea'yɨ' neayimɨxemeanɨ'a na'nɨ negɨ' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'orɨnɨ.’ a'waŋɨ' e murɨpanɨ.” urɨŋɨnigɨnɨ.
40016021	I'na' da'nɨ o xegɨ' wiepɨsarɨŋowamɨ sɨŋa'nɨ a'waŋɨ' re nura uŋɨnigɨnɨ, “Gorɨxoya' dɨŋɨ'yo da'nɨ nionɨ Jerusaremɨ na'nɨ u'a'na' negɨ' Judayɨ' a'mɨna'owa tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ xeanɨŋɨ' wɨwi' nika'ra'na' wa nɨnɨpɨki'agɨ'a aiwɨ a'mɨ sɨ'a' wɨyau' wɨyi o'ra'na' Gorɨxoya' dɨŋɨ'yo da'nɨ wia'pɨ'nɨmea'mɨ'a'rɨnɨ.” urarɨ'na'
40016022	Pitao Jisasomɨ xewi jɨ'amɨnɨ nɨmɨ'auma'na' mɨxɨ' re urɨŋɨnigɨnɨ, “A'mɨna'oxɨnɨ, oweoɨ! ‘Gorɨxoya' dɨŋɨ'yo da'nɨ joxɨ nearɨ'ɨ'pɨ wi' osi'poyɨnɨrɨ sɨŋwɨ' mɨranɨpa e'wɨnɨgɨnɨ.’ nimo'narɨnɨ. Wi' nɨsimo'nɨnɨ'a' menɨnɨ.” urɨ'agɨ ai'
40016023	Jisaso Pitaomɨ rɨ'wɨ' numorɨ re urɨŋɨnigɨnɨ, “Setenoxɨ, rɨ'wɨ' rɨrɨwa'mɨnɨ nɨpuɨ. Joxɨ nionɨ nikɨrɨpeaa'nɨpaxɨ' nika'rɨmɨnɨrɨ na'nɨ nɨrarɨŋɨnɨ. Joxɨ Gorɨxo dɨŋɨ' wimo'narɨŋɨ'yo na'nɨ mamo' ‘Jisaso rɨxa mɨxɨ' ina'yɨ' nimo'nɨrɨ Jerusaremɨ da'nɨ neameŋweaŋa'na' nionɨ sea'yɨmɨ imo'nɨmɨnɨyɨ'rɨ'anɨ?’ nɨmorɨ nɨrarɨŋɨnɨ.” nurɨrɨ
40016024	wiepɨsarɨŋɨ' nowamɨnɨ re urɨŋɨnigɨnɨ, “A'ma' ‘Jisasomɨ ouxɨ'dɨmɨnɨ.’ yaiwiarɨŋɨ' goxɨ goxɨ re e'ɨrɨxɨnɨ. ‘Amɨpi' nionɨ nɨgɨ'pɨ na'nɨ oemɨnɨ.’ yaiwi'ɨ'yɨ' dɨŋɨ' pea' nɨmorɨ re yaiwi'ɨrɨxɨnɨ, ‘Nionɨ Jisasomɨ xɨ'darɨŋagɨ na'nɨ a'ma' wi' nɨbɨro xeanɨŋɨ' niro nɨpɨkiro nɨniro ai' ayɨ' ananɨrɨnɨ.’ nɨyaiwirɨ nɨxɨ'dɨ'ɨrɨxɨnɨ.
40016025	A'ma' Jisasomɨ dɨŋɨ' nɨwɨkwɨ'rorɨ xɨ'darɨ'na' nɨpɨkipɨ'rɨxɨnɨrɨ e'ɨ' menarɨŋɨ' goxɨ goxɨ dɨŋɨ' nɨyɨmɨŋɨ'pɨ anɨŋɨ' ŋwearɨ'a na'nɨ mearɨ'a'manɨ. E nerɨ aiwɨ e'ɨ' mɨmenɨpa nerɨ ‘Nionɨ Jisasomɨ dɨŋɨ' nɨwɨkwɨ'rorɨ xɨ'darɨŋagɨ na'nɨ nɨnɨpɨkiro'na'yɨ' ayɨ' ananɨrɨnɨ.’ yaiwinarɨŋɨ' goxɨ goxɨ dɨŋɨ' nɨyɨmɨŋɨ'pɨ anɨŋɨ' ŋwearɨ'a na'nɨ mearɨ'a'rɨnɨ.
40016026	A'ma' wo nionɨ mɨnɨxɨ'dɨ' iyɨ'a' ɨ'a' nɨgwɨ' amɨpi' emea'mɨnɨrɨ na'nɨnɨ ne'ra nurɨ nɨmea'ɨsa'na' xewanɨŋo anɨŋɨ'nɨ ikeamo'na'na' oya' amɨpi' anɨŋɨ' nɨxɨrɨrɨ ŋweanɨ'a'rɨ'anɨ? Oweoɨ! Amɨpi' nɨ'nɨ xwɨ'a' tɨ'yo da'ŋɨ' nɨmearɨ aiwɨ xewanɨŋo anɨŋɨ'nɨ ikeamo'na'na' amɨpi' apɨ tɨ'nɨ anɨŋɨ' ŋweanɨ'a na'nɨ roayi'ro'nɨpaxɨ' wi' menɨnɨ.
40016027	Ayɨ' rɨpɨ na'nɨrɨnɨ. A'ma' imo'nɨŋa'onɨ nikɨ'nɨmɨ nɨweapɨrɨ'na' xɨxɨ'ea' gɨ' a'po aŋɨ'namɨ inarɨŋɨ'pɨ aŋɨ'najowa tɨ'nɨ axɨ'pɨ niga nɨweapɨma'na' nionɨ a'ma'yo neyi'rorɨ sɨpi' yarɨgɨ'a'yo xegɨ' enɨ sɨpi' wirɨ naŋɨ' yarɨgɨ'a'yo naŋɨ' wirɨ emɨ'a'rɨnɨ.
40016028	Nepa seararɨŋɨnɨ. Woyɨ'ne' re rogɨ'a' royɨ'ne' sɨnɨ mɨpepa egɨ'a'mɨ eŋa'na' nionɨ woyɨ'ne' a'ma' imo'nɨŋa'onɨ yea'yɨ' nɨseayimɨxemearɨ xwioxɨ'yo mɨmea'mɨ' emɨ'a na'nɨ nikɨ'nɨmɨ roŋa'na' woyɨ'ne' sɨŋwɨ' nanɨpɨ'rɨ'a'rɨnɨ.” urɨŋɨnigɨnɨ.
40017001	Jisaso e nurɨrɨ rɨxa sɨ'a' we' wɨ'u'mɨ da'ŋɨ' wo o'ra'na' Pitaomɨ tɨ'nɨ Jemisomɨ tɨ'nɨ xogwa'o Jonomɨ tɨ'nɨ awamɨnɨ nɨwirɨmea'mɨ dɨ'wɨ' mɨŋɨ' sepia' bimɨ na'nɨ wigɨ'pɨ nɨyiro
40017002	nɨŋwearo Jisaso wiepɨsarɨŋɨ' wau' wo awa sɨŋwɨ' anɨgɨ'e da'nɨ re eŋɨnigɨnɨ. O xegɨ' bɨ imo'nɨrɨ sɨ'mɨmaŋɨ' oya' sogwɨ'nɨŋɨ' anɨrɨ rapɨrapɨ' oya' wɨ'a' no'kirɨ'na' xwɨnɨ'a' eaa'rɨrɨ eŋɨnigɨnɨ.
40017003	E e'a'na' wɨ'a' ro'kiamoagɨ'a' wau' Moseso tɨ'nɨ Iraijao tɨ'nɨ —Awau' eŋi'na' pegɨ'i'wau'rɨnɨ. Awau' o tɨ'ŋɨ' e aŋwɨ e nɨro'napɨri o tɨ'nɨ xwɨyɨ'a' rɨnarɨ'na'
40017004	Pitao Jisasomɨ re urɨŋɨnigɨnɨ, “A'mɨna'oxɨnɨ, none re nɨŋwearɨ'na' naŋɨ'rɨnɨ. Nionɨ aŋɨ' wi'kau' wiwa' re opa'ki'mɨnɨ. Joxɨ na'nɨ wiwa'yɨ. Moseso na'nɨ wiwa'yɨ. Iraijao na'nɨ wiwa'yɨ.”
40017005	sɨnɨ e urarɨ'na' re eŋɨnigɨnɨ. Agwɨ' wɨ'a' wu'ra'rɨŋɨnigɨnɨ. Agwɨ' wɨ'a' wu'ra'ra'na' re eŋɨnigɨnɨ. Agwɨ'pimɨ da'nɨ xwɨyɨ'a' re rɨnɨŋɨnigɨnɨ, “Ayɨ' oyɨ' gɨ' niai'wɨ' dɨŋɨ' sɨxɨ' uyiŋa'orɨnɨ. O amɨpi' yarɨŋɨ'pɨ na'nɨ nionɨ dɨŋɨ' yayɨ' ninarɨnɨ. O pi' pi' seara'na'yɨ' arɨ'a' wirɨ'ɨnɨ.” rɨnarɨŋagɨ
40017006	wiepɨsarɨŋowa arɨ'a' e nɨwiro xwɨ'a'mɨ nɨpɨ'ki'nɨmearo wa'yɨ' nika'rɨnɨro warɨ' inɨŋa'na'
40017007	Jisaso awa wegɨ'e aŋwɨ e nɨbɨrɨ we' sea'yɨ e nɨwikwia'rɨma'na' re urɨŋɨnigɨnɨ, “Soyɨ'ne' wa'yɨ' mepanɨ. Wia'pɨ'nɨmea'poyɨ.” ura'na'
40017008	awa sagagɨ' eme'ɨ'a'yɨ' Jisaso a'ma' wo tɨ'nɨ mɨro' xegɨ'pɨ roŋagɨ wɨnɨgɨ'awixɨnɨ.
40017009	Awa dɨ'wɨ' mɨŋɨ' apimɨ pɨ'nɨ nɨwia'rɨmɨ nɨwero Jisaso o'ɨ' e da'nɨ arɨ'a' jɨyikɨ' norɨ ŋwɨ' ikaxɨ' xai'wɨ'nɨ re urɨŋɨnigɨnɨ, “A'ma' imo'nɨŋa'onɨ sɨnɨ xwa'rɨpa'yo da'nɨ mɨwia'pɨ'nɨmeapa eŋa'na' soyɨ'ne' e'de sɨŋwɨ' wɨnɨ'a'pɨ na'nɨ a'ma' wi'yo a'waŋɨ' murɨpa e'ɨ'rɨxɨnɨ.” urɨ'agɨ
40017010	wiepɨsarɨŋowa yarɨŋɨ' re wigɨ'awixɨnɨ, “Negɨ' ŋwɨ' ikaxɨ' ea'nɨŋɨ'pɨ mewegɨ'a'wa pi' na'nɨ re rarɨgɨ'a'rɨnɨ, ‘Wɨ'a' ro'kiamoagɨ' Iraijao a'ma' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'omɨ xa'mɨ umeanɨ'a'rɨnɨ.’ pi' na'nɨ rarɨgɨ'a'rɨnɨ?” yarɨŋɨ' e wi'a'na'
40017011	o re urɨŋɨnigɨnɨ, “Iraijao nɨbɨrɨ a'ma' wigɨ' dɨŋɨ' we' ro'nɨŋɨ' imo'nɨpɨ'rɨ na'nɨ wa'ɨ' nurɨmerɨ pi'ra'nɨŋɨ' imɨxɨnɨ'a'rɨnɨ.
40017012	E nerɨ ai' nionɨ re seararɨŋɨnɨ, ‘A'ma' Iraijao'nɨŋɨ' imo'nɨŋɨ' wo rɨxa bɨŋɨ' eŋagɨ aiwɨ ayɨ' “Xa'mɨ umeanorɨ'anɨ?” mɨyaiwi' sɨŋwɨ' mi' mɨwo'mɨxɨpa nero wigɨ' dɨŋɨ'yo da'nɨ sɨ'mɨ' tɨ'nɨ nɨwiro pɨkigɨ'awixɨnɨ. A'ma' imo'nɨŋa'onɨ enɨ axɨ'pɨ e nɨniro rɨ'nɨŋɨ' niapɨpɨ'rɨ'a'rɨnɨ.’ seararɨŋɨnɨ.” ura'na'
40017013	xegɨ' wiepɨsarɨŋowa “Jisaso e neararɨŋɨ'yɨ' ayɨ' Jono wayɨ' nɨneameaia uŋo na'nɨ rɨneararɨnɨ? Oyɨ, ayɨ' orɨnɨ.” yaiwigɨ'awixɨnɨ.
40017014	O tɨ'nɨ xegɨ' wiepɨsarɨŋɨ' wau' wo awa tɨ'nɨ oxɨ' apɨxɨ' obaxɨ' xegɨ' wiepɨsarɨŋɨ' wɨ'a tɨ'ŋɨ' e epɨ'royɨ' egɨ'e re'mo'a'na' a'ma' wo nɨbɨrɨ Jisasoya' sɨ'mɨmaŋɨ'mɨ da'nɨ xo'mɨŋɨ' nɨyɨkwirɨ re urɨŋɨnigɨnɨ,
40017015	“A'mɨna'oxɨnɨ, gɨ' i'wo xo'xwɨ' nerɨ aga sɨpi' ikeamo'narɨnɨ. Wi'nɨ wi'na' rɨ'a'yo ikeaa'rɨnɨrɨ iniɨgɨ'yo ea'morɨ yarɨŋagɨ na'nɨ joxɨ wa' orunɨnɨ.
40017016	Joxɨ sɨnɨ e'mɨ ŋweaŋa'na' nionɨ dɨxɨ' wiepɨsarɨŋowa tɨ'ŋɨ' re nɨmea'mɨ bɨ'agɨ aiwɨ awa naŋɨ' mɨnimɨxɨyipa e'ɨ'a' eŋagɨ na'nɨ rɨrarɨŋɨnɨ.” urɨ'agɨ
40017017	Jisaso anɨŋɨ' winɨ'agɨ re urɨŋɨnigɨnɨ, “Seyɨ'ne' agwɨ ri'na' ŋweagɨ'a'yɨ'ne' dɨŋɨ' nɨnɨkwɨ'roro mepa ero dɨŋɨ' xeŋwɨ'nɨ moro yarɨgɨ'a' tɨyɨ'ne', ‘O i'ni'na' nene tɨ'nɨ nɨŋwearɨ arɨra' neainɨ'a'rɨnɨ.’ rɨyaiwiarɨŋoɨ? Nionɨ xwiogwɨ' ararɨ re nɨŋwearɨ seare'wapɨyarɨ'na' Gorɨxomɨ dɨŋɨ' nɨwɨkwɨ'roro eŋɨ' ea'nɨŋɨ' oya' gi'na' nɨjɨ'a' imo'nɨpɨrɨ'a'rɨnɨ?” nurɨrɨ xanomɨ “I'womɨ aŋwɨ re nɨmea'mɨ beɨ.” nurɨrɨ
40017018	rɨxa aŋwɨ e nɨmea'mɨ ba'na' Jisaso imɨ'o' dɨŋɨ' xɨxe'roarɨŋɨ' mɨxɨ' uma'ɨna'na' imɨ'o' pɨ'nɨ nɨwia'rɨmɨ u'a'na' i'wo axi'na' naŋɨ' eŋɨnigɨnɨ.
40017019	Rɨ'wɨ'yo wiepɨsarɨŋowa Jisaso xegɨ'pɨ ŋweaŋagɨ nɨwɨnɨro nɨbɨro yarɨŋɨ' re wigɨ'awixɨnɨ, “Pi' na'nɨ imɨ'o' i'womɨ dɨŋɨ' xɨxe'roarɨŋo none mɨxɨ' uma'ɨna'na' e'ɨ' mu' eŋoɨ?” urɨ'agɨ'a
40017020	o re urɨŋɨnigɨnɨ, “Gorɨxomɨ dɨŋɨ' onɨmia'pɨ wɨkwɨ'roarɨŋagɨ'a na'nɨ imɨ'o' o arɨ'a' nɨseaimɨ muŋoɨ.” nurɨrɨ xɨxewisɨ' ikaxɨ' re urɨŋɨnigɨnɨ, “Nepa seararɨŋɨnɨ. Masɨte' aiwa' siyɨ' negɨ' omɨŋɨ'yo ɨwɨ' urarɨŋwa'yɨ' aga onɨmia'pɨ nerɨ ai' rɨ'we'na' nera'pɨrɨ nɨrorɨ'na' i'kɨ'a'nɨŋɨ' roarɨŋɨ'rɨnɨ. Segɨ' dɨŋɨ' Gorɨxomɨ wɨkwɨ'ro'ɨ'a'yɨ' apɨ'nɨŋɨ' nerɨ'na'yɨ', ‘Dɨ'wɨ' mɨŋɨ' rɨpɨxɨnɨ nurɨ wi' e roɨ.’ ura'na' ananɨ arɨ'a' nɨseaimɨ nurɨ wi' e ropaxɨ'rɨnɨ. Soyɨ'ne' apɨ'nɨŋɨ' nerɨ'na'yɨ', amɨpi' wi' mimɨxɨpaxɨ' imo'nɨnɨ'a'manɨ. Nɨ'nɨ ananɨ epaxɨ' imo'nɨpɨ'rɨ'a'rɨnɨ.
40017021	[E nerɨ ai' imɨ'o' eŋɨ' ea'nɨŋɨ' ro'nɨŋɨ' imo'nɨŋɨ'yɨ' Gorɨxomɨ yarɨŋɨ' wirɨ aiwa' ŋwɨ'a' ŋwɨra'rɨnɨrɨ nerɨ'na'nɨ mɨxɨ' uma'ɨnɨpaxɨ'rɨnɨ.”]
40017022	Jisaso tɨ'nɨ wiepɨsarɨŋowa tɨ'nɨ Gariri pɨropenɨsɨ'yo awi' nea'nɨro'na' o re urɨŋɨnigɨnɨ, “A'ma' imo'nɨŋa'onɨ na'nɨ a'ma' wo mɨyɨ' nurɨnɨŋoɨ.
40017023	Mɨyɨ' nura'na' awa nɨnɨpɨkiro aiwɨ a'mɨ sɨ'a' wɨyau' wɨyi weŋa'onɨ wia'pɨ'nɨmea'mɨ'a'rɨnɨ.” urɨ'agɨ na'nɨ awa aya' sɨpi' wiŋɨnigɨnɨ.
40017024	Awa rɨxa aŋɨ' yoɨ' Kapaneamɨyɨ rɨnɨŋɨ'pimɨ re'mo'a'na' a'ma' aŋɨ' Gorɨxo na'nɨ rɨdɨyowa' yarɨgɨ'iwa' na'nɨ nɨgwɨ' xwe' wau' xwiogwɨ' ayɨ' ayo ura'payarɨgɨ'a'wa Pitaomɨ re ure'meagɨ'awixɨnɨ, “Segɨ' seaiepɨsarɨŋo aŋɨ' Gorɨxo na'nɨ rɨdɨyowa' yarɨŋwa'iwa' na'nɨ nɨgwɨ' wau' tarɨŋoranɨ?” urɨ'agɨ'a
40017025	o “Oyɨ.” nurɨmɨ nurɨ aŋɨ'yo nɨpa'wirɨ Jisaso na'nɨ e urɨ'a'pɨ na'nɨ a'waŋɨ' murɨnɨŋa'na' Jisaso xa'mɨ xɨxewisɨ' ikaxɨ' bɨ nurɨrɨ re urɨŋɨnigɨnɨ, “Saimonoxɨnɨ, dɨŋɨ' joxɨya' arɨrerɨnɨ? Mɨxɨ' ina'yɨ' xwɨ'a' tɨ'yo meŋweagɨ'a'yɨ' a'ma'yo takisɨ' na'nɨ nɨgwɨ' nura'pɨro'na' wigɨ' a'ma' imo'nɨgɨ'a'yo ura'parɨgɨ'a'ranɨ? A'ma' xeŋwɨ' wi'yo ura'parɨgɨ'a'ranɨ?” urɨ'agɨ
40017026	o “Xeŋwɨ'yo ura'parɨgɨ'a'rɨnɨ.” ura'na' Jisaso re urɨŋɨnigɨnɨ, “Ayɨna'nɨ wigɨ' imo'nɨgɨ'a'yɨ' takisɨ' na'nɨ a'xeŋwarɨ' inɨpaxɨ' menɨnɨ.
40017027	Yawawi enɨ Gorɨxo mɨxɨ' ina'yɨ' aŋɨ'namɨ meŋweaŋoya'wawi imo'nɨŋagwɨ'i na'nɨ awa nɨgwɨ' aŋɨ' Gorɨxo na'nɨ rɨdɨyowa' yarɨgɨ'iwa' na'nɨ a'xeŋwarɨ' inɨpaxɨ' mimo'nɨŋagɨ aiwɨ awa wikɨ' dɨŋɨ' yeaiwipɨ'rɨxɨnɨrɨ ipi'wa'mɨ na'nɨ nurɨ kipaya' nɨmorɨ peyɨ' iwamɨ'o' a'pe'omɨ maŋɨ' ɨ'a' neroa'mɨxɨma'na' nɨgwɨ' bɨ weŋagɨ wɨnɨrɨ'ɨnɨ. Nɨgwɨ' apɨ nɨmea'mɨ nurɨ joxɨ tɨ'nɨ nionɨ tɨ'nɨ na'nɨ nawi'nɨ mɨnɨ yeawiɨ.” urɨŋɨnigɨnɨ.
40018001	I'na' wiepɨsarɨŋowa “Noneya' negɨ' wo sea'yɨ e neaimo'nɨnɨ'o gorɨnɨ?” nɨyaiwiro Jisaso tɨ'ŋɨ' e aŋwɨ e nɨbɨro re urɨgɨ'awixɨnɨ, “Joxɨ rɨxa mɨxɨ' ina'yɨ' nimo'nɨrɨ neameŋweaŋa'na' noneya' wo go sea'yɨ e neaimo'nɨnɨ'a'rɨnɨ?” urɨ'agɨ'a
40018002	o niai'wɨ' onɨmia' bimɨ “Eɨnɨ.” nurɨrɨ a'wɨnɨ e nura'rɨma'na'
40018003	re urɨŋɨnigɨnɨ, “Nionɨ nepa seararɨŋɨnɨ. Soyɨ'ne' dɨŋɨ' ‘Ayo sea'yɨ e omu'ro'nɨmɨnɨ.’ yaiwiarɨgɨ'a'pɨ dɨŋɨ' yai'kia' mɨmopa ero niai'wɨ' onɨmia'nɨŋɨ' mimo'nɨpa ero niai'wɨ' ‘A'ma' wo sea'yɨ e nɨnimo'nɨrɨ'na' ayɨ' ananɨrɨnɨ.’ yaiwiarɨgɨ'a'pa axɨ'pɨ e mɨyaiwipa ero nerɨ'na'yɨ', aŋɨ'namɨ ŋweaŋoya' xwioxɨ'yo wi' pa'wipaxɨ' menɨnɨ.
40018004	A'ma' ‘Sea'yɨ e imo'nɨŋa'onɨmanɨ. Niai'wɨ' rɨpɨ yapɨ imo'nɨŋɨnɨ.’ yaiwi'ɨ'a' gɨyɨ' gɨyɨ' aŋɨ'namɨ ŋweaŋo xwioxɨ'yo mɨmea'mɨ' nerɨ meŋweanɨ'a'pimɨ nɨpa'wiro sea'yɨ e imo'nɨpɨ'rɨ'a'rɨnɨ.
40018005	Gɨyɨ' gɨyɨ' nionɨ nɨnɨxɨ'dɨro na'nɨ a'ma' niai'wɨ' rɨpiamɨ'nɨŋɨ' nɨmimo'nɨro'na'yɨ' ayɨ' nionɨ enɨ'nɨŋɨ' nɨmimo'narɨŋoɨ.
40018006	E nerɨ ai' a'ma' niai'wɨ' rɨpia'nɨŋɨ' sɨnɨ dɨŋɨ' nɨkwɨ'roanɨro yarɨgɨ'a'yo mɨrɨrakɨ' wiarɨgɨ'a' gɨyɨ' gɨyo Gorɨxo xeanɨŋɨ' rɨ'a' tɨ'ŋɨ' wika'rɨnɨ'a' eŋagɨ na'nɨ sɨnɨ mɨrɨrakɨ' mɨwinɨŋa'na' a'ma' wa sɨ'ŋa' tɨ'nɨ siŋwɨ'yo gwɨ' nɨjima'na' rawɨrawa'yo mamo'wa'ra'na'yɨ' rɨ'nɨŋɨ' xwe' nɨwinɨrɨ aiwɨ Gorɨxo wimɨnɨrɨ eŋɨ'pɨ tɨ'nɨ xɨxenɨ mimo'nɨŋagɨ na'nɨ ayɨ' ananɨrɨnɨ.
40018007	A'ma' wi'yo o'rea'mioa'poyɨnɨrɨ wi'wapɨyarɨgɨ'a'yɨ' aweyɨ! Sɨ'a' wɨyi ayɨ' majɨ'a' wo'rɨnɨ'a'rɨnɨ. Gorɨxo xeanɨŋɨ' wika'rɨnɨ'a' eŋagɨ na'nɨ dɨŋɨ' sɨpi' wi'wɨnɨgɨnɨ. A'ma' wi'yo o'rea'mioa'poyɨnɨrɨ wi'wapɨyipɨ'rɨ'a' aiwɨ a'ma' e wi'wapɨyi'ɨ'a'yɨ' xeanɨŋɨ' wi'meanɨ'a' eŋagɨ na'nɨ aweyɨ! Sɨ'a' wɨyi ayɨ' majɨ'a' wo'rɨnɨ'a'rɨnɨ.
40018008	Dɨxɨ' we'u' tɨ'nɨranɨ, sɨkwu' tɨ'nɨranɨ, ɨ'wɨ' na'nɨ nɨsimo'nɨrɨ'na'yɨ' ‘O rɨ'a' anɨŋɨ' wearɨŋɨ'yo nikeaa'rɨnɨgɨnɨ.’ nɨyaiwirɨ nɨwa'kwi'nɨrɨ emɨ morɨ'ɨnɨ. E ninɨrɨ'na'yɨ', rɨ'nɨŋɨ' xwe' nɨsinɨrɨ aiwɨ we' rasɨ'a' sɨkwɨ' rasɨ'a' eŋoxɨ dɨŋɨ' nɨyɨmɨŋɨ'pɨ anɨŋɨ' ŋwearɨ'a na'nɨ nɨmearɨ'na'yɨ' ayɨ' ananɨrɨnɨ. Mɨwa'kwi'nɨpa nerɨ we' nu'kau'nɨ tɨ'nɨ sɨkwɨ' nu'kau'nɨ tɨ'nɨ sɨnɨ eŋa'na'yɨ', o rɨ'a'yo nɨsikeaa'rɨrɨ'na' ayɨ' naŋɨ'manɨ.
40018009	Dɨxɨ' sɨŋwɨ'yi enɨ ‘Ɨ'wɨ' apɨ eɨ.’ rɨra'na'yɨ', ‘Gorɨxo rɨ'a' anɨŋɨ' wearɨŋɨ'yo nikeaa'rɨnɨgɨnɨ.’ nɨyaiwirɨ sɨŋwɨ'yi nɨyo'nɨrɨ emɨ morɨ'ɨnɨ. E ninɨrɨ'na'yɨ', rɨ'nɨŋɨ' xwe' nɨsinɨrɨ aiwɨ sɨŋwɨ' wɨ'onɨ anɨŋoxɨ dɨŋɨ' nɨyɨmɨŋɨ'pɨ anɨŋɨ' ŋwearɨ'a na'nɨ nɨmearɨ'na'yɨ' ayɨ' ananɨrɨnɨ. Mɨyo'nɨpa nerɨ sɨnɨ sɨŋwɨ' nɨwau'nɨ tɨ'nɨ anɨŋa'na'yɨ', Gorɨxo rɨ'a'yo nɨsikeaa'rɨrɨ'na' ayɨ' naŋɨ'manɨ.
40018010	“Niai'wɨ' onɨmia' rɨpia bimɨ peayɨ' mɨwianɨpanɨ. Ayɨ' rɨpɨ na'nɨ seararɨŋɨnɨ, ‘Aŋɨ'najɨ' apiamɨ awi' mearoarɨgɨ'a'yɨ' aŋɨ'namɨ Gorɨxoya' sɨ'mɨmaŋɨ'mɨnɨ ŋweaarɨŋagɨ'a na'nɨ peayɨ' wi' mɨwianɨpanɨ.’ seararɨŋɨnɨ.
40018011	Ayɨ' rɨpɨ na'nɨrɨnɨ. A'ma' imo'nɨŋa'onɨ a'ma' ɨ'wɨ' ne'ra nuro anɨŋɨ' ikeamo'nanɨro yarɨgɨ'a'yo na'nɨ pɨ'a' nerɨ yea'yɨ' uyimɨxemea'mɨnɨrɨ bɨŋa'onɨrɨnɨ.” urɨŋɨnigɨnɨ.
40018012	O xɨxewisɨ' ikaxɨ' re urɨŋɨnigɨnɨ, “Segɨ' dɨŋɨ' arɨrerɨnɨ? ‘A'ma' wo xegɨ' sipɨsipɨ' 100 eŋa'na' wo anɨ'na'na' bɨ'bɨ 99 eŋɨ'pɨ dɨ'wɨ'yo nɨwa'rɨmɨ nurɨ wɨ'o na'nɨ pɨ'a' mepa enɨgɨnɨ.’ rɨyaiwiarɨŋoɨ? Oweoɨ pɨ'a' enɨŋoɨ.
40018013	A'mɨ rɨxa nɨmearɨ'na'yɨ' nepa seararɨŋɨnɨ. Yayɨ' sipɨsipɨ' 99 manɨ'nɨŋɨ'pɨ na'nɨ winarɨŋɨ'pɨ'nɨŋɨ' winɨnɨ'a'manɨ. Anɨ'nɨ'o na'nɨ aga yayɨ' sea'yɨmɨ da'nɨ winɨnɨ'a'rɨnɨ.
40018014	Segɨ' a'po, aŋɨ'namɨ ŋweaŋoyɨ' enɨ ‘Niai'wɨ' onɨmia' apia yapɨ imo'nɨgɨ'a'yɨ' wi' oanɨ'nɨ'poyɨ.’ mɨyaiwinɨnɨ.” urɨŋɨnigɨnɨ.
40018015	O re urɨŋɨnigɨnɨ, “A'ma' nionɨ nɨnɨxɨ'dɨro na'nɨ rɨrɨxɨ'mea' imo'nɨŋɨ'yɨ' wo ɨ'wɨ' sika'ra'na'yɨ', joxɨ nurɨ xegɨ'pɨ ŋweaŋagɨ nɨwɨnɨrɨ'na' joxɨ dɨxɨ'pɨ nɨwi'mearɨ ɨ'wɨ' xɨ'o sika'rɨ'ɨ'pɨ na'nɨ yumɨ'i' yarɨŋɨ' wirɨ'ɨnɨ. O arɨ'a' si'a'na'yɨ' joxɨ naŋɨ' wimɨxɨ'agɨ na'nɨ sɨnɨ rɨrɨxɨ'mea' imo'nɨŋɨ'yɨ' wo'nɨŋɨ' nimo'nɨrɨ enɨŋoɨ.
40018016	E nerɨ ai' joxɨ arɨ'a' mɨsipa yarɨŋagɨ nɨwɨnɨrɨ'na'yɨ', ŋwɨ' ikaxɨ' nɨrɨnɨrɨ ea'nɨŋɨ'pɨ tɨ'nɨ xɨxenɨ nerɨ a'ma' wa re rɨpɨ'rɨ na'nɨ, ‘None enɨ o yarɨŋɨ' wi'a'na' o “Oweoɨ, nionɨmanɨ.” rarɨŋagɨ arɨ'a' wi'wɨnɨ.’ rɨpɨ'rɨ na'nɨ a'ma' wau'mɨranɨ, womɨranɨ, nɨwirɨmea'mɨ nurɨ obaxoyɨ'ne' a'mɨ yarɨŋɨ' wirɨ'ɨnɨ.
40018017	O sɨnɨ arɨ'a' mɨseaipa yarɨŋagɨ sɨŋwɨ' nɨwɨnɨrɨ'na'yɨ', a'ma' nionɨya' sɨyikɨ' imo'nɨgɨ'a'yo a'waŋɨ' urɨrɨ'ɨnɨ. Ayo enɨ arɨ'a' mɨwipa yarɨŋagɨ nɨwɨnɨrɨ'na'yɨ', re yaiwi'ɨ'rɨxɨnɨ, ‘Sɨnɨ nɨrɨxɨ'mea'o wi' mimo'nɨnɨ. Rɨxa e'ma'yɨ'nɨŋɨ' imo'nɨrɨ a'ma' takisɨ' na'nɨ nɨgwɨ' neara'parɨgɨ'a'wa'nɨŋɨ' imo'nɨrɨ nerɨ wi' eŋo'nɨŋɨ' imo'nɨnɨ.’ yaiwi'ɨ'rɨxɨnɨ.
40018018	Nepa seararɨŋɨnɨ. Seaiepɨsarɨŋa'oyɨ'ne' xwɨ'a'yo re da'nɨ ‘Ayɨ' sɨpi'rɨnɨ.’ ra'na'yɨ', Gorɨxo aŋɨ'namɨ da'nɨ enɨ soyɨ'ne' sɨnɨ mɨrɨpa eŋa'na' o xa'mɨ ‘Ayɨ' sɨpi'rɨnɨ.’ rɨnɨ'a'rɨnɨ. Soyɨ'ne' re da'nɨ ‘Ayɨ' ananɨrɨnɨ.’ ra'na'yɨ', Gorɨxo xa'mɨ e'mɨ da'nɨ enɨ ‘Ayɨ' ananɨrɨnɨ.’ rɨnɨ'a'rɨnɨ.
40018019	Rɨpɨ enɨ seararɨŋɨnɨ. Xwɨ'a' tɨ'yo da'nɨ soyɨ'ne'ya' wau' amɨpi' wi' na'nɨ dɨŋɨ' axɨ'pɨnɨ nɨmori gɨ' a'po, aŋɨ'namɨ ŋweaŋomɨ yarɨŋɨ' axɨ'pɨnɨ wi'a'na' o arɨ'a' nɨwirɨ xɨxenɨ e wimɨxɨyinɨ'a'rɨnɨ.
40018020	A'ma' nionɨya' imo'nɨgɨ'a'yɨ' wau'nɨranɨ, wau' wonɨranɨ, nionɨ sea'yɨ e nɨmeanɨro na'nɨ awi' ea'na'na' nionɨ a'wɨnɨ e ŋwea'mɨ'a' eŋagɨ na'nɨ wigɨ' dɨŋɨ' axɨ'pɨ nɨmoro yarɨŋɨ' wiarɨgɨ'a'pɨ gɨ' a'po arɨ'a' nɨwirɨ xɨxenɨ wimɨxɨyinɨ'a'rɨnɨ.” urɨŋɨnigɨnɨ.
40018021	I'na' Pitao nɨbɨrɨ Jisasomɨ yarɨŋɨ' re wiŋɨnigɨnɨ, “A'mɨna'oxɨnɨ, a'ma' joxɨ nɨrɨxɨ'dɨrɨ na'nɨ negɨ' nɨrɨxɨ'mea' wo ɨ'wɨ' ararɨ nika'ra'na'yɨ', nionɨ enɨ xɨxenɨ xɨ'o nika'rɨ'ɨ'pa yokwarɨmɨ' wiimɨ'a'rɨnɨ? ‘Ɨ'wɨ' we' wɨ'u'mɨ da'ŋɨ' wau' nika'rɨ'ɨ'pɨ na'nɨ yokwarɨmɨ' nɨwiima'na' eŋa'na' a'mɨ wi'nɨ nika'ra'na' yokwarɨmɨ' wiipaxɨ' menɨnɨ.’ nimo'narɨnɨ.” urɨ'agɨ
40018022	Jisaso re urɨŋɨnigɨnɨ, “Joxɨ we' wɨ'u'mɨ da'ŋɨ' wau' apɨnɨ yokwarɨmɨ' wii'a'na'yɨ', ‘Ayɨ' Apa'nɨrɨnɨ.’ rɨrɨmɨme'ɨnɨ. Joxɨ anɨŋɨ' minɨ' yokwarɨmɨ' wiirɨ'a na'nɨ rarɨŋɨnɨ.” nurɨrɨ
40018023	“A'ma' Gorɨxo xwioxɨ'yo mɨmea'mɨ' nerɨ umeŋweanɨ'a'yɨ' anɨŋɨ' minɨ' yokwarɨmɨ' wii'ɨ'rɨxɨnɨrɨ rɨ'a neararɨnɨ?” oyaiwi'poyɨnɨrɨ ewayɨ' ikaxɨ' re urɨŋɨnigɨnɨ, “Gorɨxo, aŋɨ'namɨ meŋweaŋo, o mɨxɨ' ina'yɨ' wo xegɨ' omɨŋɨ' wiiarɨgɨ'a'yɨ' wamɨ nɨgwɨ' nɨwirɨ ‘Ida'na' awaya' niapɨ'ɨ'rɨxɨnɨ.’ nɨyaiwirɨ nɨwima'na' nɨŋweaŋɨsa'na' re eŋo'nɨŋɨ' imo'nɨnɨ. O ‘Ema' aya' wi' rɨxa mu'roŋɨ'rɨnɨ. Agwɨ awa nɨbɨro awaya' oniapɨ'poyɨ.’ ra'na'
40018024	awa nɨbɨro xɨ'oya' ura'pɨgɨ'a'pɨ na'nɨ awaya' mɨnɨ nɨwirɨ'na' wo xɨ'oya' nɨgwɨ' xwe' aya' wi' K10,000,000 ura'pɨŋo enɨ nɨbɨrɨ aiwɨ
40018025	xɨ'oya' xɨxenɨ e mɨwipaxɨ' eŋagɨ na'nɨ mɨxɨ' ina'yo xegɨ' wɨ'amɨ re urɨŋɨnigɨnɨ, ‘Nionɨ nɨgwɨ' mea'mɨ na'nɨ oya' iyɨ'a' ɨ'a' amɨpi' nura'pɨrɨ a'ma' wi'yo bɨ' e'poyɨ. O enɨ xiepi' tɨ'nɨ niai'wɨ' tɨ'nɨ a'ma' waya' xɨna'i'wa'nɨŋɨ' nimo'nɨro omɨŋɨ' wiipɨ'rɨ'a na'nɨ bɨ' nero nɨgwɨ'pɨ nɨmea'mɨ nɨbɨro niapɨ'poyɨ.’ ura'na'
40018026	K10,000,000 ura'pɨŋo mɨxɨ' ina'yoya' agwɨ' rɨwa'mɨ da'nɨ xwɨ'a'yo nɨpɨ'ki'nɨmearɨ waunɨ' nika'rɨnɨrɨ re urɨŋɨnigɨnɨ, ‘Nɨgwɨ' niapɨŋɨ'pɨ na'nɨ sɨnɨ dɨŋɨ' nɨkwɨ'rorɨ yarɨŋɨnɨ. Rɨ'we'na' na'nɨ wenɨŋɨ' nerɨ ŋwea'ɨrɨxɨnɨ. Nɨni'mea'a'na' joxɨ niapɨŋɨ'pa xɨxenɨ siapɨmɨ'a'rɨnɨ.’ urɨ'agɨ
40018027	mɨxɨ' ina'yo wa' nɨwianɨrɨ na'nɨ re urɨŋɨnigɨnɨ, ‘Nɨgwɨ' nionɨ siapɨŋa'pɨ na'nɨ dɨŋɨ' pea' mo'ɨnɨ. Joxɨ ananɨ uɨ.’ urɨ'agɨ aiwɨ
40018028	omɨŋɨ' wiiarɨŋo nɨpeyearɨ xegɨ' wɨ'o ‘Rɨ'we'na' oya' enɨ xɨxenɨ niapɨ'wɨnɨgɨnɨ.’ nɨyaiwirɨ K100 wiŋomɨ sɨŋwɨ' nɨwɨnɨrɨ ɨ'a' nɨxerɨ siŋwɨ' ɨ'a' nɨya'mɨxɨrɨ re urɨŋɨnigɨnɨ, ‘Joxɨya'nɨ rɨxa xɨxenɨ niapɨmɨnɨrɨ rɨyarɨŋɨnɨ?’ urɨ'agɨ
40018029	xegɨ' omɨŋɨ' nawi'nɨ wiiarɨgɨ'i'o xwɨ'a'yo nɨpɨ'ki'nɨmearɨ waunɨ' rɨxɨŋɨ' re urɨŋɨnigɨnɨ, ‘Nɨgwɨ' joxɨ niapɨŋɨ'pɨ na'nɨ sɨnɨ dɨŋɨ' nɨkwɨ'rorɨ yarɨŋɨnɨ. Rɨ'we'na' na'nɨ wenɨŋɨ' nerɨ ŋwea'ɨrɨxɨnɨ. Nɨni'mea'a'na' joxɨ niapɨŋɨ'pa xɨxenɨ siapɨmɨ'a'rɨnɨ.’ urɨ'agɨ ai'
40018030	wɨ'o ‘Rɨ'we'na' niapɨ'wɨnɨgɨnɨ.’ mɨwimo'nɨ'agɨ ɨ'a' nɨxɨrɨmɨ nurɨ gwɨ' aŋɨ'yo nɨŋwɨra'rɨrɨ porisɨ'yo re urɨŋɨnigɨnɨ, ‘Nɨgwɨ' nionɨ wiŋa'pa xɨxenɨ niapa'na' ananɨ i'kweawa'rɨ'ɨ'rɨxɨnɨ.’ urɨ'agɨ
40018031	mɨxɨ' ina'yoya' omɨŋɨ' wiiarɨgɨ'a' wɨ'a o e yarɨŋagɨ sɨŋwɨ' nɨwɨnɨro aya' winɨ'agɨ nuro o e'ɨ'pɨ na'nɨ mɨxɨ' ina'yomɨ a'waŋɨ' ura'na'
40018032	mɨxɨ' ina'yo ‘Omɨŋɨ' niiarɨŋo obɨnɨ.’ nurɨrɨ omɨ rɨxa nɨwirɨmea'mɨ ba'na' o re urɨŋɨnigɨnɨ, ‘Joxɨ omɨŋɨ' niiarɨŋɨ' sɨpi'oxɨnɨ, joxɨ waunɨ' rɨxɨŋɨ' nɨrɨ'agɨ na'nɨ nɨgwɨ' a'mɨ oya' niapɨ'wɨnɨgɨnɨrɨ siapɨŋa'pɨ na'nɨ dɨŋɨ' pea' rɨmoi'agɨ aiwɨ a'mɨ joxɨ omɨŋɨ' niiarɨgɨ'i' wɨ'omɨ pi' wika'rɨ'ɨnigɨnɨ?
40018033	Nionɨ aya' nɨrɨrɨmɨxɨrɨ “Dɨxɨ' nɨgwɨ' xe owenɨ.” rɨrɨ'agɨ aiwɨ joxɨ pi' na'nɨ dɨxɨ' wɨ'omɨ aya' murɨmɨxɨpa e'ɨnigɨnɨ?’ nurɨrɨ
40018034	wikɨ' wo'nɨ'agɨ omɨ ɨ'a' nɨxerɨ porisɨ'yo mɨnɨ nɨwirɨ re urɨŋɨnigɨnɨ, ‘Nɨgwɨ' nionɨ wiŋa'pa xɨxenɨ niapɨnɨ'e na'nɨ iwaŋɨ' nɨme'pe'a u'ɨ'rɨxɨnɨ.’ urɨŋɨnigɨnɨ.” Jisaso ewayɨ' xwɨyɨ'a' e nurɨma'na'
40018035	xegɨ' wiepɨsarɨŋowamɨ re urɨŋɨnigɨnɨ, “A'ma' nionɨ nɨnɨxɨ'dɨro na'nɨ segɨ' se'rɨxɨ'mea' imo'nɨgɨ'a'yɨ' ɨ'wɨ' seaika'rɨ'a'pɨ yokwarɨmɨ' mɨwiipa nero'na'yɨ', mɨxɨ' ina'yo xegɨ' omɨŋɨ' wiiarɨŋɨ' sɨpi'omɨ wiŋɨ'pa Gorɨxo enɨ axɨ'pɨ e seainɨ'a'rɨnɨ.” urɨŋɨnigɨnɨ.
40019001	Jisaso xwɨyɨ'a' apɨ nɨpɨnɨ nurɨ'ɨsa'na' Gariri pɨropenɨsɨ'yo pɨ'nɨ nɨwia'rɨmɨ nurɨ iniɨgɨ' Jodanɨ rapa'yo nɨxemorɨ Judia pɨropenɨsɨ' arɨwa'mɨnɨ nemerɨ
40019002	a'ma' oxɨ' apɨxɨ' obaxɨ' nu'mɨ uxɨ'darɨ'na' e sɨmɨxɨ' tɨ'gɨ'a'yo naŋɨ' nɨwimɨxa warɨ'na'
40019003	Parisi wa Jisaso mɨxɨ' ina'yɨ' Xeroto meŋweaŋe emearɨŋagɨ nɨwɨnɨro “Jono wayɨ' numeaia wago eŋɨ'pa xewanɨŋo xwɨyɨ'a' nɨrɨrɨ'na' rɨ'a' omea'rɨnɨ.” nɨyaiwiro nɨbɨro iwamɨ'o' wi'wapɨyanɨro na'nɨ yarɨŋɨ' re wigɨ'awixɨnɨ, “Apɨxɨ' pi' pi' na'nɨ nɨpɨkwɨnɨ mɨyarɨŋagɨ nɨwɨnɨrɨ emɨ nɨmorɨ'na'yɨ', ayɨ' ananɨranɨ? Xwɨyɨ'a' tɨ'ŋɨ'ranɨ?” urɨ'agɨ'a
40019004	Jisaso re urɨŋɨnigɨnɨ, “Bɨkwɨ'yo xwɨyɨ'a' ‘Iwamɨ'o' amɨpi' nɨ'nɨ nimɨxɨrɨ'na' oxɨ' tɨ'nɨ apɨxɨ' tɨ'nɨ imɨxɨŋɨ'rɨnɨ.’ rɨnɨŋɨ'pɨ soyɨ'ne' ɨ'a' nɨroro aiwɨ sɨnɨ nɨjɨ'a' mimo'nɨpa reŋoɨ?
40019005	Imɨxɨŋo xwɨyɨ'a' ‘Ayɨna'nɨ oxo xanɨyau'mɨ pɨ'nɨ nɨwia'rɨma'na' xegɨ' apɨxi' tɨ'nɨ nɨkumɨxɨnɨri'na' na' ayɨ' na' bɨnɨ'nɨŋɨ' imo'nɨpɨsɨ'i'rɨnɨ.’ rɨŋɨ'pɨ enɨ ɨ'a' nɨroro ai' sɨnɨ nɨjɨ'a' mimo'nɨpa reŋoɨ?
40019006	E nɨrɨnɨrɨ ea'nɨŋagɨ na'nɨ ayau' xɨxegɨ'nɨ imo'narɨgɨ'i'manɨ. Na' ayɨ' na' bɨnɨ'nɨŋɨ' nimo'nɨri emearɨgɨ'i'rɨnɨ. Ayau' mea'nɨpɨsi'i na'nɨ Gorɨxo ŋwɨra'rɨŋɨ' eŋagɨ na'nɨ wi' emɨ mɨmo'nɨpa yanɨgɨnɨ.” urɨ'agɨ
40019007	Parisiowa re urɨgɨ'awixɨnɨ, “Joxɨ neararɨŋɨ'pɨ nepa eŋa'na'yɨ', Moseso ŋwɨ' ikaxɨ' nɨwurɨyirɨ rɨ'wamɨŋɨ' nearɨ'na' pi' na'nɨ re nɨrɨrɨ eaŋɨ'rɨnɨ, ‘Dɨxɨ' apɨxi'mɨ emɨ nɨmorɨ'na' “I'mɨ anɨŋɨ' emɨ mo'a'rɨnɨ.” nɨrɨrɨ payɨ' e nearɨ wiowa'rɨ'ɨrɨxɨnɨ.’ Moseso pi' na'nɨ e rɨŋɨ'rɨnɨ?” urɨ'agɨ'a
40019008	Jisaso re urɨŋɨnigɨnɨ, “Soyɨ'ne' arɨ'ki' apɨxɨ' emɨ moanɨro yarɨŋagɨ'a nɨseanɨrɨ na'nɨ xe emɨ omo'poyɨnɨrɨ sɨŋwɨ' nɨseanɨrɨ aiwɨ iwamɨ'o' Gorɨxo xwɨ'a' imɨxɨŋe da'nɨ wi' e eŋɨ'manɨ.
40019009	Nionɨ re seararɨŋɨnɨ, ‘Go go xegɨ' apɨxɨ' xa'mɨŋi'mɨ emɨ nɨmorɨ sɨwɨ' piaxɨ' wea'narɨŋɨ'pɨ na'nɨ marɨ'a'ɨ, a'mɨ sɨŋɨ' wi' nɨmearɨ'na' ayɨ' ɨ'wɨ' inarɨŋiɨ.’ seararɨŋɨnɨ.” urɨ'agɨ
40019010	xegɨ' wiepɨsarɨŋowa re urɨgɨ'awixɨnɨ, “‘A'ma' apɨxɨ' nɨmea'ma'na' emɨ mopaxɨ' mimo'nɨpa eŋa'na'yɨ', apɨxɨ' mɨmeapa nerɨ'na' naŋɨ' imo'nɨpaxɨ'rɨnɨ.’ neaimo'narɨnɨ.” urɨ'agɨ'a ai'
40019011	o re urɨŋɨnigɨnɨ, “Soyɨ'ne' rɨ'a'pɨ naŋɨ' e nimo'nɨrɨ aiwɨ a'ma' nɨ'nɨ dɨŋɨ' axɨ'pɨ soyɨ'ne' yaiwi'ɨ'a'pa yaiwipɨ'rɨme'oɨ. Sa a'ma' wi'nɨ wi'nɨ Gorɨxoya' dɨŋɨ'yo da'nɨ e yaiwipaxɨ'rɨnɨ.
40019012	Ayɨ' rɨpɨ na'nɨ seararɨŋɨnɨ. Oxowa apɨxɨ' mɨmeapa epaxɨ' imo'nɨŋɨ'yɨ' mɨ'kɨ' xɨxegɨ'nɨrɨnɨ. Wa xɨna'i' agwɨ'yo da'nɨ pia'ɨ' mayɨ' xɨrɨŋɨ' na'nɨ apɨxɨ' mɨmeapa epaxɨ' imo'nɨŋoɨ. Wa pia'wɨ' yo'nɨŋagɨ na'nɨ ayɨ' awa enɨ mɨmeapaxɨ' imo'nɨŋoɨ. Wa Gorɨxo na'nɨ wa'ɨ' urɨmepɨ'rɨ na'nɨ e'ɨ'a'wa wigɨ' dɨŋɨ'yo da'nɨ enɨ apɨxɨ' mɨmeapaxɨ' imo'nɨŋoɨ. E nerɨ ai' ‘Gorɨxo na'nɨ wa'ɨ' nurɨmerɨ'na' apɨxɨ' mayonɨ e'ɨmɨgɨnɨ.’ yaiwiarɨŋɨ' go go sa e yaiwi'wɨnɨgɨnɨ.” urɨŋɨnigɨnɨ.
40019013	A'ma' wi' wigɨ' niai'wɨ'piamɨ Jisaso we' sea'yɨ wikwia'rɨrɨ xwe' imo'nɨpɨ'rɨ na'nɨ Gorɨxomɨ yarɨŋɨ' wirɨ oenɨrɨ nɨmea'mɨ barɨŋagɨ'a wiepɨsarɨŋowa sɨŋwɨ' e nɨwɨnɨro mɨxɨ' urɨ'agɨ'a ai'
40019014	Jisaso re urɨŋɨnigɨnɨ, “Niai'wɨ'pia xe obɨ'poyɨ. A'ma' niai'wɨ' onɨmia'pia xanɨyau'mɨ dɨŋɨ' nɨwɨkwɨ'roro yarɨgɨ'a'pa Gorɨxomɨ dɨŋɨ' wɨkwɨ'ro'ɨ'a'yɨ' o xwioxɨ'yo mɨmea'mɨ' nerɨ umeŋweanɨ'a' eŋagɨ na'nɨ niai'wɨ'pia xe obɨ'poyɨnɨrɨ sɨŋwɨ' wɨnɨ'poyɨ. Pɨ'rɨ' mɨwiai'kipa e'poyɨ.” nurɨrɨ
40019015	apiamɨ we' sea'yɨ e ikwɨkwia'rɨmɨ' nɨwima'na' e da'nɨ pɨ'nɨ nɨwia'rɨmɨ uŋɨnigɨnɨ.
40019016	Jisaso e da'nɨ warɨ'na' re eŋɨnigɨnɨ. A'ma' wo nɨbɨrɨ re urɨŋɨnigɨnɨ, “Neare'wapɨyarɨŋoxɨnɨ, nionɨ pi' naŋɨ'yɨ' nerɨ'na' dɨŋɨ' nɨyɨmɨŋɨ'pɨ anɨŋɨ' i'ni'na' ŋwea'mɨ'a na'nɨ imo'nɨmɨ'a'rɨnɨ?” urɨ'agɨ
40019017	Jisaso re urɨŋɨnigɨnɨ, “Joxɨ pi' na'nɨ naŋɨ'yɨ' na'nɨ yarɨŋɨ' niarɨŋɨnɨ? Gorɨxo na' wonɨ naŋɨ' imo'nɨŋagɨ na'nɨ joxɨ apɨ na'nɨ dɨŋɨ' rɨmoarɨŋɨnɨ? E nerɨ ai' joxɨ ‘Dɨŋɨ' nɨyɨmɨŋɨ'pɨ anɨŋɨ' i'ni'na' ŋwea'mɨ'a na'nɨ oimo'nɨmɨnɨ.’ nɨyaiwirɨ'na'yɨ' ŋwɨ' ikaxɨ' ea'nɨŋɨ'yo xɨ'dɨrɨ'ɨnɨ.” urɨ'agɨ
40019018	a'ma'o re urɨŋɨnigɨnɨ, “Pi' ŋwɨ' ikaxɨ' ea'nɨŋɨ'yɨ' na'nɨ nɨrarɨŋɨnɨ?” urɨ'agɨ Jisaso re urɨŋɨnigɨnɨ, “Re nɨrɨnɨrɨ ea'nɨŋɨ'pɨ ‘Nɨwia'pɨ'nɨmearɨ a'ma' mɨpɨkipa erɨ'ɨnɨ. A'ma' wi' tɨ'nɨ ɨ'wɨ' minɨpa erɨ'ɨnɨ. Ɨ'wɨ' mɨmeapa erɨ'ɨnɨ. A'ma' wo na'nɨ xwɨyɨ'a' nɨyima'ro'nɨrɨ yapɨ' murɨpa erɨ'ɨnɨ.
40019019	Dɨxɨ' a'pomɨ tɨ'nɨ ino'ki'mɨ tɨ'nɨ we'yo umerɨ'ɨnɨ. A'ma' wi'yo jɨwanɨŋoxɨ na'nɨ dɨŋɨ' sɨpi' nɨsirɨ menarɨŋɨ'pa axɨ'pɨ e wirɨ'ɨnɨ.’ E nɨrɨnɨrɨ ea'nɨŋɨ'pɨ xɨ'dɨrɨ'ɨnɨ.” urɨ'agɨ
40019020	a'ma'o re urɨŋɨnigɨnɨ, “Apɨ nɨpɨnɨ nionɨ xɨ'darɨŋa'rɨnɨ. Nionɨ bɨ sɨnɨ mepa eŋa'yɨ' gɨpɨrɨ'anɨ?” urɨ'agɨ
40019021	Jisaso re urɨŋɨnigɨnɨ, “Joxɨ ‘Pi'ra'nɨŋɨ' oimo'nɨmɨnɨ.’ nɨsimo'nɨrɨ'na'yɨ', nurɨ dɨxɨ' iyɨ'a' ɨ'a' amɨpi' nɨgwɨ' na'nɨ bɨ' nerɨ nɨgwɨ' nɨmearɨ'na' a'ma' uyi'peayɨ'yo mɨnɨ nɨwima'na' nɨbɨrɨ nionɨ nɨxɨ'dɨ'ɨrɨxɨnɨ. E nerɨ'na'yɨ', amɨpi' aya' tɨ'ŋɨ'pɨ Gorɨxo aŋɨ'namɨ joxɨ na'nɨ awi' ea'mea'mɨ' sia'rinɨ'a'rɨnɨ.”
40019022	Jisaso e urɨ'agɨ o arɨ'a' nɨwirɨ amɨpi' xwe' tɨ'ŋo eŋagɨ na'nɨ xegɨ' xwioxɨ'yo da'nɨ dɨŋɨ' rɨ'a' uxe'agɨ na'nɨ dɨŋɨ' sɨpi' nɨyaiwia uŋɨnigɨnɨ.
40019023	Jisaso xegɨ' wiepɨsarɨŋowamɨ re urɨŋɨnigɨnɨ, “Nionɨ aga nepa seararɨŋɨnɨ. Amɨpi' mɨmu'ro'nɨgɨ'a'yɨ' Gorɨxo a'ma' xɨ'o xegɨ' xwioxɨ'yo mɨmea'mɨ' nerɨ umeŋweanɨ'e opa'wianeyɨnɨrɨ anɨŋɨ' minɨ' nero aiwɨ nɨpa'wipaxɨ' mimo'nɨnɨ.
40019024	Rɨpɨ enɨ seararɨŋɨnɨ, ‘Kamerɨ' eŋɨ' rapɨrapɨ' gwɨ' kiwearɨgɨ'a' o'ɨ'yimɨ pa'wipaxɨ' mimo'nɨnɨ. A'ma' amɨpi' mɨmu'ro'nɨgɨ'a'yɨ' kamerɨ' eŋɨ' o'ɨ'yi mɨpa'wipa yarɨŋɨ'yɨ' yapɨ aŋɨ'namɨ ŋweaŋoya' xwioxɨ'yo pa'wipaxɨ' mimo'nɨŋoɨ.’ seararɨŋɨnɨ.” urɨ'agɨ
40019025	wiepɨsarɨŋɨ'yɨ' —Judayɨ' nɨ'nɨ “Amɨpi' mɨmu'ro'nɨgɨ'a'yɨ' Gorɨxoya' dɨŋɨ' tɨ'nɨ amɨpi' meaarɨŋagɨ'a na'nɨ Gorɨxo yayɨ' winarɨnɨ.” yaiwiagɨ'a'rɨnɨ. Wiepɨsarɨŋɨ'yɨ' enɨ e nɨyaiwiro na'nɨ Jisaso e urɨ'agɨ arɨ'a' nɨwiro'na' ududɨ' nɨwika'rɨnɨro omɨ re urɨgɨ'awixɨnɨ, “Joxɨ rɨ'ɨ'yɨ' nepa eŋa'na'yɨ', Gorɨxo a'ma' gɨyo yea'yɨ' uyimɨxemeanɨ'a'rɨ'anɨ?” urɨ'agɨ'a
40019026	Jisaso sɨŋwɨ' agwɨ' nɨwɨnɨrɨ re urɨŋɨnigɨnɨ, “A'ma' wigɨ' dɨŋɨ' tɨ'nɨ Gorɨxoya' xwioxɨ'yo pa'wipaxɨ' mimo'nɨnɨ. E nerɨ ai' Gorɨxo amɨpi' mepa epaxɨ' wi' mimo'nɨŋagɨ na'nɨ oya' dɨŋɨ' jɨ'ayɨ' tɨ'nɨ ayɨ' ai' ananɨ pa'wipaxɨ' imo'nɨnɨ.” ura'na'
40019027	Pitao Jisaso a'ma'omɨ “Dɨxɨ' iyɨ'a' ɨ'a' amɨpi' nɨgwɨ' na'nɨ bɨ' nerɨ uyi'peayɨ'yo mɨnɨ nɨwia numa'na' nɨnɨxɨ'dɨrɨ'na'yɨ', Gorɨxo aŋɨ'namɨ amɨpi' aya' tɨ'ŋɨ'pɨ rɨtinɨ'a'rɨnɨ.” urɨ'ɨ'pɨ na'nɨ dɨŋɨ' nɨmorɨ Jisasomɨ re urɨŋɨnigɨnɨ, “Arɨ'a' eɨ. Amɨpi' noneya' nɨ'nɨ rɨxa pɨ'nɨ nɨwia'rɨmɨ joxɨ rɨxɨ'darɨŋwa'yɨ' pi' meanɨ'wa'rɨnɨ?” urɨ'agɨ
40019028	Jisaso re urɨŋɨnigɨnɨ, “Nionɨ nepa seararɨŋɨnɨ. Gorɨxo xwɨ'a' sɨŋɨ' wɨri' imɨxa'na' a'ma' imo'nɨŋa'onɨ rɨxa mɨxɨ' ina'yɨ' nimo'nɨrɨ meŋweaŋa'na' soyɨ'ne' enɨ negɨ' Isɨrerɨyɨ' gwɨ' wɨrɨ' wɨri' we' wu'kau' sɨkwɨ' wau' eŋɨ'yo xɨra'owayɨ'ne'nɨŋɨ' nimo'nɨro mi' o'mo'mɨxɨmɨ' nero meŋweapɨ'rɨ'a'rɨnɨ.
40019029	A'ma' gɨyɨ' gɨyɨ' nionɨ nɨnɨxɨ'dɨro na'nɨ wigɨ' aŋiwa'mɨranɨ, xexɨrɨ'mea'owamɨranɨ, xexɨrɨ'mea'i'wamɨranɨ, xanomɨranɨ, xɨna'i'mɨranɨ, niai'wɨ'yoranɨ, xegɨ' omɨŋɨ'ranɨ, pɨ'nɨ nɨwia'rɨrɨ'na' wigɨ' amɨpi' pɨ'nɨ nɨwia'rɨmɨ uɨ'a'pimɨ Gorɨxo wi'ɨ'pɨ aga sea'yɨ e mu'ro'nɨnɨ'a'rɨnɨ. Ayɨ' enɨ dɨŋɨ' nɨyɨmɨŋɨ'pɨ anɨŋɨ' ŋweapɨ'rɨ'a na'nɨ meapɨ'rɨ'a'rɨnɨ.”
40019030	nurɨrɨ wiepɨsarɨŋowa “None Jisasomɨ xa'mɨ xɨ'darɨŋagwɨ na'nɨ sea'yɨ e imo'nɨŋwɨnɨ.” yaiwipɨ'rɨxɨnɨrɨ re urɨŋɨnigɨnɨ, “Agwɨ ri'na' xa'mɨ xa'mɨ imo'nɨ'a'yɨ' rɨ'we'na' surɨ'ma' imo'nɨpɨ'rɨ'a'rɨnɨ. Agwɨ ri'na' surɨ'ma' imo'nɨ'a'yɨ' xa'mɨ imo'nɨpɨ'rɨ'a'rɨnɨ.” urɨŋɨnigɨnɨ.
40020001	Jisaso ewayɨ' xwɨyɨ'a' re urɨŋɨnigɨnɨ, “Aŋɨ'namɨ ŋweaŋo a'ma' xɨ'o xegɨ' xwioxɨ'yo mɨmea'mɨ' nerɨ umeŋweanɨ'a'yo yaŋɨ' numeirɨ'na' ayɨ' mɨraxwɨ' ro'nɨŋɨ' imo'nɨnɨ. O wɨ'a' mo'nɨŋɨ'mɨ 6:00 a.m. imo'na'na' a'ma' xegɨ' wainɨ' omɨŋɨ'yo wiipɨ'rɨ wirɨmea'mɨnɨrɨ na'nɨ nurɨ
40020002	a'ma' wa ‘Sɨ'a' rɨyimɨ na'nɨ xɨxegɨ'nɨ i'kwɨ' wɨna neaiapa'na' omɨŋɨ' siianɨ'wɨnɨ.’ urɨ'agɨ'a xegɨ' omɨŋɨ'yo na'nɨ urowa'rɨŋɨnigɨnɨ.
40020003	A'mɨ 9:00 a.m. imo'na'na' awi' ea'narɨgɨ'e na'nɨ nurɨ wenɨŋɨ' e'ɨ'yɨ' wɨnɨŋɨnigɨnɨ. Wa re kikiɨ'a' riwa roŋagɨ'a nɨwɨnɨrɨ
40020004	re urɨŋɨnigɨnɨ, ‘Soyɨ'ne' enɨ gɨ' omɨŋɨ' niipɨ'rɨ na'nɨ u'poyɨ. Sɨ'a'pɨ tɨ'nɨ soyɨ'ne' omɨŋɨ' nii'ɨ'a'pɨ na'nɨ nɨgwɨ' xɨxenɨ seaiapɨmɨ'ɨnɨ.’ urɨ'agɨ awa enɨ nuro omɨŋɨ' wiigɨ'awixɨnɨ.
40020005	A'mɨ sogwɨ' a'wɨnɨ e eŋa'na' rɨxa 12:00 imo'na'na' nurɨ a'mɨ wa e kikiɨ'a' roŋagɨ'a nɨwɨnɨrɨ axɨ'pɨ e urowa'rɨŋɨnigɨnɨ. A'mɨ 3:00 p.m. imo'na'na' axɨ'pɨ e eŋɨnigɨnɨ.
40020006	A'mɨ rɨxa 5:00 p.m. aŋwɨ e imo'na'na' nurɨ a'mɨ wa e kikiɨ'a' roŋagɨ'a nɨwɨnɨrɨ re urɨŋɨnigɨnɨ, ‘Sɨ'a' rɨyi nɨyimɨnɨ pi' na'nɨ kikiɨ'a' re roŋoɨ?’ urɨ'agɨ
40020007	awa re urɨgɨ'awixɨnɨ, ‘A'ma' wo “Nɨgɨ' omɨŋɨ' nii'poyɨ.” mɨnearɨ'one eŋagɨ na'nɨ roŋwɨnɨ.’ urɨ'agɨ'a o re urɨŋɨnigɨnɨ, ‘Soyɨ'ne' enɨ omɨŋɨ' niipɨ'rɨ gɨ' wainɨ' omɨŋɨ'yo na'nɨ u'poyɨ.’ urɨŋɨnigɨnɨ.
40020008	Sɨ'a'pɨ tɨ'nɨ wainɨ' omɨŋɨ' xia'wo bosɨwomɨ re urɨŋɨnigɨnɨ, ‘Joxɨ omɨŋɨ' niiarɨgɨ'a'wamɨ “Eɨnɨ.” nurɨrɨ nɨgwɨ' mɨnɨ nɨwirɨ'na' rɨ'wɨ'yo u'ɨ'a'wamɨ nɨwia nurɨ xa'mɨ u'ɨ'a'wamɨ nɨwirɨ pɨ'nɨ wia'reɨ.’ urɨ'agɨ
40020009	o nurɨ mɨraxwo urɨ'ɨ'pa yarɨ'na' a'ma' 5:00 p.m. da'nɨ u'ɨ'a'wa nɨbɨrɨ'na' xɨxegɨ'nɨ i'kwɨ' wɨna'nɨ wɨna'nɨ nɨmea'a ugɨ'awixɨnɨ.
40020010	A'ma' wɨ'a' mo'nɨŋɨ'mɨ da'nɨ u'ɨ'a'wa nɨbɨrɨ'na' nɨgwɨ' sea'yɨ e meapɨ'ra'oɨnɨrɨ e'ɨ'a'yɨ' awa enɨ xɨxenɨ axɨ'pɨ i'kwɨ' wɨna'nɨ wɨna'nɨ nɨmea'a ugɨ'awixɨnɨ.
40020011	I'kwɨ' wɨna'nɨ wɨna'nɨ nɨmea'a nurɨ'na' mɨraxwo omɨŋɨ' xia'wo na'nɨ anɨŋu'mɨ' ikaxɨ' nɨrɨnɨro
40020012	omɨ re urɨgɨ'awixɨnɨ, ‘Sɨ'a'pɨ tɨ'nɨ nuro omɨŋɨ' onɨmia'pɨ e'ɨ'a'wamɨ none wɨ'a' mo'nɨŋɨ'mɨ da'nɨ nurane yarɨ'na' sogwɨ' xai'wɨ' neanarɨ'one tɨ'nɨ xɨxenɨ pi' na'nɨ mɨnɨ wi'ɨnɨ?’ urɨ'agɨ'a ai'
40020013	o awaya' womɨ re urɨŋɨnigɨnɨ, ‘Gɨ' a'mae', nionɨ sɨpi' wi' mɨsika'rɨ'ɨnɨ. Joxɨ wɨ'a' mo'nɨŋɨ'mɨ da'nɨ re mɨnɨrɨpa re'ɨnigɨnɨ, “Joxɨ i'kwɨ' wɨna niapɨrɨ na'nɨ omɨŋɨ' siimɨ'ɨnɨ.” mɨnɨrɨpa re'ɨnigɨnɨ?
40020014	Nɨgwɨ' nionɨ siapɨ'a' dɨxɨ'pɨ nɨmea'mɨ uɨ. A'ma' sɨ'a'pɨ tɨ'nɨ e'ɨ' ro “Nɨgwɨ' xɨxenɨ axɨ'pɨ owimɨnɨ.” nimo'nɨ'agɨ na'nɨ joxɨ siapɨ'a'pa axɨ'pɨ mɨnɨ wi'ɨnɨ.
40020015	Amɨpi' nionɨ gɨ'yɨ' niɨwanɨŋonɨ dɨŋɨ' tɨ'nɨ nɨwirɨ'na'yɨ', “Ayɨ' nɨpɨkwɨnɨmanɨ.” rɨniaiwiarɨŋɨnɨ? Nionɨ yaŋɨ' ewaniɨ' nimo'nɨrɨ yarɨŋagɨ na'nɨ joxɨ sɨpi' dɨŋɨ' rɨniaiwiarɨŋɨnɨ?’ urɨŋɨnigɨnɨ.” Jisaso “None xa'mɨ xɨ'darɨŋagwɨ ai' rɨ'wɨ'yo xɨ'dɨ'a'yɨ' tɨ'nɨ xɨxenɨ neaiapɨnɨ'a'rɨ'anɨ?” oyaiwi'poyɨnɨrɨ ewayɨ' xwɨyɨ'a' apɨ nurɨma'na'
40020016	re urɨŋɨnigɨnɨ, “Agwɨ ri'na' xa'mɨ xa'mɨ imo'nɨ'a'yɨ' rɨ'we'na' surɨ'ma' imo'nɨpɨ'rɨ'a'rɨnɨ. Agwɨ ri'na' surɨ'ma' imo'nɨ'a'yɨ' xa'mɨ imo'nɨpɨ'rɨ'a'rɨnɨ.” urɨŋɨnigɨnɨ.
40020017	Jisaso o'ɨ' Jerusaremɨ na'nɨ warɨgɨ'a'yo umɨnɨrɨ na'nɨ nerɨ'na' xegɨ' wiepɨsarɨŋɨ' we' wu'kau' sɨkwɨ' wau' awamɨ nɨwirɨmea'mɨ na' da'mɨne onɨmia'pɨ o'ɨ' e nuro'na' re urɨŋɨnigɨnɨ,
40020018	“Arɨ'a' e'poyɨ. Rɨxa Jerusaremɨ na'nɨ warɨŋwɨnɨ. E re'mo'a'na' a'ma' imo'nɨŋa'onɨ na'nɨ mɨyɨ' ura'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ xwɨyɨ'a' nɨnɨmearɨro'na' nionɨ na'nɨ re rɨnɨpɨ'rɨ'a'rɨnɨ, ‘A'ma' romɨ opɨki'poyɨ.’ nɨrɨnɨro
40020019	e'ma'yɨ' nionɨ rɨperɨrɨ' nɨmearɨro sɨkwɨ'a' ragɨ' pɨ'rɨ' nuyɨkiro i'kɨ'a'yo nɨyekwɨroa'rɨro epɨ'rɨ na'nɨ mɨnɨ nɨnɨwiro aiwɨ sɨ'a' wɨyau' wɨyi o'ra'na' xwa'rɨpa'yo da'nɨ a'mɨ wia'pɨ'nɨmea'mɨ'a'rɨnɨ.” urɨŋɨnigɨnɨ.
40020020	Jerusaremɨ na'nɨ o'ɨ'yo warɨ'na' Sebediomɨ xewaxowau' —Ayɨ' Jemiso tɨ'nɨ xogwa'o Jono tɨ'nɨrɨnɨ. Awau' tɨ'nɨ xɨna'i' tɨ'nɨ “Jisaso rɨxa Jerusaremɨ nɨre'morɨ'na' mɨxɨ' ina'yɨ' nimo'nɨrɨ neameŋweanɨyɨ'rɨ'anɨ?” nɨyaiwiro nɨbɨro waunɨ' rɨxɨŋɨ' uranɨro na'nɨ mɨŋɨ' xwɨ'a'yo ɨkwɨ'ro'agɨ'a
40020021	Jisaso re urɨŋɨnigɨnɨ, “Sepɨ'oyɨ'ne' o pi' oneainɨrɨ niarɨŋoɨ?” urɨ'agɨ i' xegɨ' niai'wowau' wiepɨsarɨŋɨ' wɨ'amɨ sea'yɨ e owimo'nɨ'piyɨnɨrɨ re urɨŋɨnigɨnɨ, “Joxɨ rɨxa mɨxɨ' ina'yɨ' nimo'nɨrɨ neameŋweaŋa'na' gɨ' niai'wɨ' rowau' wɨ'o we' na'u'mɨ da'nɨ ŋwearɨ wɨ'o we' onamɨŋu'mɨ da'nɨ ŋwearɨ epɨsɨ'i na'nɨ reɨ.” urɨ'agɨ ai'
40020022	Jisaso re urɨŋɨnigɨnɨ, “Sepɨ'oyɨ'ne' yarɨŋɨ' niarɨgɨ'a'pɨ na'nɨ nɨjɨ'a' mimo'nɨpa nero na'nɨ yarɨŋɨ' niarɨŋoɨ.” nurɨrɨ ewayɨ' ikaxɨ' a'ma' wa xɨ'omɨ pɨkipɨ'rɨ'a' eŋagɨ na'nɨ a'waŋɨ' nurɨrɨ'na' yarɨŋɨ' re wiŋɨnigɨnɨ, “Awagwi' iniɨgɨ' sɨxɨ' nionɨ nɨmɨ'a'wa' ananɨ nɨpaxɨ' imo'nɨpɨsɨ'i'ranɨ?” urɨ'agɨ awau' re urɨgɨ'isixɨnɨ, “Ananɨ nɨpaxowawirɨnɨ.” urɨ'agɨ'i
40020023	o re urɨŋɨnigɨnɨ, “Iniɨgɨ' nionɨ nɨmɨ'a'wa' awagwi' enɨ nɨpɨsɨ'i'rɨnɨ. E nerɨ ai' ‘Wɨ'oxɨ rɨ'mɨ da'nɨ ŋweaɨ. Wɨ'oxɨ rɨ'mɨ da'nɨ ŋweaɨ.’ wi' earɨpaxɨ' mimo'nɨŋɨnɨ. Wau' gowau' mɨdɨmɨda'nɨ ŋweapɨsɨ'i na'nɨ gɨ' a'po rɨxa ra'rɨŋɨ'rɨnɨ. Ayɨna'nɨ nionɨ e earɨpaxɨ' wi' menɨnɨ.” urɨ'agɨ
40020024	wiepɨsarɨŋɨ' we' wu'kau' wɨ'a awau' Jisasomɨ yarɨŋɨ' e wi'agɨ'i arɨ'a' nɨwiro na'nɨ wikɨ' dɨŋɨ' wiaiwiarɨŋagɨ'a ai'
40020025	Jisaso xɨ'o tɨ'ŋɨ' e na'nɨ “Eɨnɨ.” nurɨrɨ re urɨŋɨnigɨnɨ, “Soyɨ'ne' nɨjɨ'a'rɨnɨ. E'ma'yɨ'ya' a'ma' a'mɨna' meŋweagɨ'a'wa sea'yɨ e nɨwimo'nɨro paimɨmɨ' wiarɨgɨ'a'rɨnɨ. Wigɨ' a'ma' eŋɨ' rɨŋɨ' meŋweagɨ'a'wa enɨ sea'yɨ e nɨwimo'nɨro ‘Xe nonenɨnɨ sɨmaŋwɨ'yo'nɨŋɨ' yea'yɨ' oneauro'nɨ'poyɨ.’ nɨyaiwiro yarɨgɨ'a'rɨnɨ.
40020026	‘Awa sea'yɨ e nɨwimo'nɨro yarɨgɨ'a'pa soyɨ'ne' enɨ axɨ'pɨ nimo'nɨro mepa oe'poyɨ.’ nimo'narɨnɨ. ‘Gɨ' wɨ'amɨ sea'yɨ e oimo'nɨmɨnɨ.’ yaiwinarɨŋɨ' goxɨ goxɨ awaya' omɨŋɨ' wiiarɨŋoxɨ'nɨŋɨ' wimo'neɨ.
40020027	‘Neaiepɨsarɨŋone wonɨ xa'mɨ xa'mɨ oimo'nɨmɨnɨ.’ yaiwinarɨŋɨ' goxɨ goxɨ a'ma' wi' joxɨ na'nɨ re rɨpɨ'rɨ na'nɨ, ‘O wiepɨsarɨŋɨ' wɨ'amɨ xɨna'i'nɨŋɨ' nimo'nɨrɨ arɨra' wiarɨnɨ.’ rɨpɨ'rɨ na'nɨ joxɨ e erɨ'ɨnɨ.
40020028	A'ma' imo'nɨŋa'onɨ yarɨŋa'pa axɨ'pɨ e'ɨ'rɨxɨnɨ. Nionɨ a'ma' wi' arɨra' ni'ɨ'rɨxɨnɨrɨ bɨŋa'manɨ. Nionɨ a'ma' nɨyonɨ arɨra' wirɨ nionɨ nupeirɨ'na' gwɨ'nɨŋɨ' uroayi'rorɨ emɨnɨrɨ bɨŋa'rɨnɨ.” urɨŋɨnigɨnɨ.
40020029	O tɨ'nɨ wiepɨsarɨŋowa tɨ'nɨ aŋɨ' yoɨ' Jerikoyɨ rɨnɨŋɨ'yo da'nɨ warɨ'na' oxɨ' apɨxɨ' aya' wi' nu'mɨ warɨ'na'
40020030	re eŋɨnigɨnɨ. A'ma' sɨŋwɨ' supa'rɨgɨ'i'wau' o'ɨ' maŋɨ'pa' tɨ'nɨ ŋweagɨ'i'wau' “Jisaso rimanɨ pwarɨnɨ.” rɨnarɨŋagɨ'a arɨ'a' nɨwiri rɨ'aiwa' re urɨgɨ'isixɨnɨ, “A'mɨnae', negɨ' mɨxɨ' ina'yɨ' Depitomɨ xia'woxɨnɨ wa' yeawianeɨ.” ra'na'
40020031	a'ma' obaxɨ' Jisasomɨ xa'mɨ umeagɨ'a'yɨ' rɨ'mɨŋɨ' tɨ'nɨ re urɨgɨ'awixɨnɨ, “Awagwi' rɨ'aiwa' mɨrɨpa e'piyɨ.” urɨ'agɨ'a aiwɨ awau' arɨ'ki' wi'nɨ eŋɨ' tɨ'nɨ re rɨgɨ'isixɨnɨ, “A'mɨnae', joxɨ negɨ' mɨxɨ' ina'yɨ' Depitomɨ xia'woxɨnɨ, wa' yeawianeɨ.” urɨ'agɨ'i
40020032	Jisaso e e'ɨ' nɨro'napɨma'na' o'ɨ' e da'nɨ rɨ'aiwa' re urɨŋɨnigɨnɨ, “Awagwi' o pi' oyeainɨrɨ rarɨŋiɨ?” urɨ'agɨ
40020033	awau' aŋwɨ e nɨbɨri re urɨgɨ'isixɨnɨ, “A'mɨna'oxɨnɨ, joxɨ yegɨ' sɨŋwɨ' oyeaoxoanɨrɨ rarɨŋwiɨ.” urɨ'agɨ'i
40020034	Jisaso awau' na'nɨ wa' wunɨ'agɨ egɨ' sɨŋwɨ'yo we' sea'yɨ e wikwia'ra'na' re egɨ'isixɨnɨ. Nɨwau'nɨ sɨŋwɨ' noxoari nanɨma'na' nu'mɨ uxɨ'dɨgɨ'isixɨnɨ.
40021001	Jerusaremɨ rɨxa aŋwɨ e imo'na'na' dɨ'wɨ' Oripi tɨ'ŋɨ' e aŋɨ' yoɨ' Betɨpasi rɨnɨŋɨ'pimɨ nɨre'mo'ma'na' Jisaso wiepɨsarɨŋɨ'yɨ' wau'mɨ nurowa'rɨrɨ'na'
40021002	re urɨŋɨnigɨnɨ, “Awagwi' aŋɨ' jɨ'apimɨ na'nɨ nuri dogi' xɨna'i' xegɨ' mia' tɨ'nɨ e yura'rɨnɨŋagɨ nɨwɨnɨri'na' nɨwau'nɨ ni'kweari nɨmea'mɨ bɨ'piyɨ.
40021003	A'ma' wo sɨŋwɨ' neanɨrɨ ‘Awagwi' pi' na'nɨ i'kweaarɨŋiɨ?’ eara'na'yɨ', re urɨ'piyɨ, ‘A'mɨna'o sea'yɨ e e'ɨ' nɨŋwearɨ nɨmea'mɨ umɨnɨrɨ yearowa'rɨŋoɨ.’ ura'na' xia'wo apaxɨ' me' eaiapowa're'napɨnɨŋoɨ.” urɨŋɨnigɨnɨ.
40021004	Wɨ'a' ro'kiamoagɨ' wo nɨrɨrɨ rɨ'wamɨŋɨ' rɨpɨ eaŋɨ'pɨ, “Saionɨ —Jerusaremɨ na'nɨ nɨrɨro aiwɨ dɨ'wɨ' bɨ na'nɨ Saionɨyɨ rarɨgɨ'a'rɨnɨ. E ŋweagɨ'a'yo re urɨ'poyɨ, ‘Arɨ'a' e'poyɨ. Segɨ' mɨxɨ' ina'yo awayinɨ'nɨŋɨ' nimo'nɨrɨ dogi' xwe'omɨ marɨ'a'ɨ, dogi' mia' womɨ ai' nɨŋwea'ma'na' seyɨ'ne' tɨ'a'mɨnɨ barɨnɨ.’ urɨ'poyɨ.” nɨrɨrɨ rɨ'wamɨŋɨ' eaŋɨ'pɨ xɨxenɨ imo'nɨnɨ na'nɨ Jisaso awau'mɨ e urowa'rɨŋɨnigɨnɨ.
40021005	Wɨ'a' ro'kiamoagɨ' wo nɨrɨrɨ rɨ'wamɨŋɨ' rɨpɨ eaŋɨ'pɨ, “Saionɨ —Jerusaremɨ na'nɨ nɨrɨro aiwɨ dɨ'wɨ' bɨ na'nɨ Saionɨyɨ rarɨgɨ'a'rɨnɨ. E ŋweagɨ'a'yo re urɨ'poyɨ, ‘Arɨ'a' e'poyɨ. Segɨ' mɨxɨ' ina'yo awayinɨ'nɨŋɨ' nimo'nɨrɨ dogi' xwe'omɨ marɨ'a'ɨ, dogi' mia' womɨ ai' nɨŋwea'ma'na' seyɨ'ne' tɨ'a'mɨnɨ barɨnɨ.’ urɨ'poyɨ.” nɨrɨrɨ rɨ'wamɨŋɨ' eaŋɨ'pɨ xɨxenɨ imo'nɨnɨ na'nɨ Jisaso awau'mɨ e urowa'rɨŋɨnigɨnɨ.
40021006	Wiepɨsarɨŋɨ' awau' nuri Jisaso urɨ'ɨ'pa e neri
40021007	dogi' mia' tɨ'nɨ xɨna'i' tɨ'nɨ ni'kweari nɨmea'mɨ nɨbɨri wigɨ' iyɨ'a' dogi' mia'omɨ sea'yɨ e nikwia'rɨro Jisaso sea'yɨ e nɨŋwearɨ nɨmea'mɨ warɨ'na'
40021008	mɨxɨ' ina'yɨ'yo yayɨ' wianɨro na'nɨ yarɨgɨ'a'pa a'ma' oxɨ' apɨxɨ' epɨ'royɨ' nero nu'mɨ xɨ'darɨgɨ'a'yɨ' obaxɨ' Jisaso iyɨ'a'yo sea'yɨ e nosaxa opunɨrɨ wigɨ' iyɨ'a' nɨpi'rɨro o'ɨ' e i'kwiaŋwɨ' neapa'ra uro wi' we'wɨ' ɨwɨ' nɨdoayiro i'kwiaŋwɨ' neapa'ra uro nerɨ'na'
40021009	xa'mɨ umeaarɨgɨ'a'yɨ' tɨ'nɨ rɨ'wɨ'yo uxɨ'darɨgɨ'a'yɨ' tɨ'nɨ rɨ'aiwa' re nura ugɨ'awixɨnɨ, “Mɨxɨ' ina'yɨ' Depitomɨ xia'wo romɨ yayɨ' sea'yɨ e da'nɨ oumeaneyɨ. A'ma' A'mɨna' Gorɨxo urowa're'napɨŋɨ' ro —Negɨ' arɨ'owa o na'nɨ wenɨŋɨ' nerɨ ŋweaŋa'na' xwiogwɨ' obaxɨ' mu'roagɨ'rɨnɨ. O Gorɨxoya' dɨŋɨ' tɨ'nɨ sea'yɨ e imo'nɨ'wɨnɨgɨnɨ. Gorɨxo sea'yɨ e'mɨ ŋweaŋomɨ yayɨ' sea'yɨmɨ da'nɨ oumeaneyɨ.” Rɨ'aiwa' e nɨra nuro'na' oxɨ' nike'a nuro
40021010	rɨxa Jerusaremɨ re'mo'a'na' e ŋweagɨ'a'yɨ' mɨ'rɨ' mɨ'rɨ' neamero re rɨnɨgɨ'awixɨnɨ, “A'ma' o go na'nɨ rɨ'a rarɨŋoɨ?” rɨnarɨ'na'
40021011	oxɨ' apɨxɨ' xɨ'o tɨ'nɨ warɨgɨ'a'yɨ' re urɨgɨ'awixɨnɨ, “Gariri pɨropenɨsɨ'yo aŋɨ' yoɨ' Nasaretɨ da'ŋo, Gorɨxoya' wɨ'a' ro'kiamoarɨŋɨ' Jisaso na'nɨ rarɨŋwɨnɨ.” urɨgɨ'awixɨnɨ.
40021012	Jisaso aŋɨ' Gorɨxo na'nɨ rɨdɨyowa' yarɨgɨ'iwa'mɨ nɨpa'wirɨ a'ma' aŋɨ' iwa'mɨ i'nɨmɨ da'nɨ bɨ' inarɨgɨ'a'yo mɨxɨ'da'mɨ' wiowa'rɨrɨ a'ma' nɨgwɨ' senisɨ' ninayiro tarɨgɨ'a'yɨ'ya' i'kwiaŋwɨ' mɨmɨwia'rɨ' erɨ a'ma' iŋɨ' xawio'wɨ' rɨdɨyowa' na'nɨ bɨ' inarɨgɨ'a'yɨ' i'kwiaŋwɨ' e'ɨ' ŋweaarɨgɨ'a'pɨ mɨmɨwia'rɨ' erɨ nerɨ
40021013	mɨxɨ' re urɨŋɨnigɨnɨ, “Aŋɨ' riwa' na'nɨ rɨ'wamɨŋɨ' re nɨrɨnɨrɨ ea'nɨnɨ, ‘Aŋɨ' Gorɨxonɨya'iwa' a'ma' xwɨyɨ'a' rɨrɨmɨ' nipɨ'rɨ'a na'niwa'rɨnɨ.’ nɨrɨnɨrɨ ea'nɨŋagɨ ai' soyɨ'ne' ɨ'wɨ' meaarɨgɨ'a'yɨ' yarɨgɨ'a'pa axɨ'pɨ'nɨŋɨ' nero na'nɨ aŋɨ' riwa' ɨ'wɨ' meaarɨgɨ'a'yɨ'ya' aŋɨ'nɨŋɨ' imo'nɨnɨ.” urɨŋɨnigɨnɨ.
40021014	E nurɨrɨ sɨnɨ aŋɨ' Gorɨxo na'nɨ rɨdɨyowa' yarɨgɨ'iwa'mɨ i'nɨmɨ emearɨ'na' sɨŋwɨ' supa'rɨgɨ'a'yɨ' wi' tɨ'nɨ sɨkwɨ' ikɨ' egɨ'a'yɨ' wi' tɨ'nɨ o tɨ'ŋɨ' e na'nɨ ba'na' o naŋɨ' imɨmɨxɨmɨ' wi'agɨ
40021015	apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Jisaso emɨmɨ' e e'ɨ'pɨ sɨŋwɨ' nɨwɨnɨro niai'wɨ' o na'nɨ aŋiwa'mɨ i'nɨmɨ da'nɨ rɨ'aiwa' re nɨra warɨŋagɨ'a, “Negɨ' mɨxɨ' ina'yɨ' Depitomɨ xia'wo romɨ sea'yɨ e oumeaneyɨ.” nɨra warɨŋagɨ'a arɨ'a' e nɨwiro na'nɨ wikɨ' dɨŋɨ' nɨwiaiwiro
40021016	mɨxɨ' re urɨgɨ'awixɨnɨ, “Pɨ'ne' niai'wɨ' joxɨ na'nɨ rarɨgɨ'a'yɨ' arɨ'a' rɨwiŋɨnɨ?” urɨ'agɨ'a Jisaso re urɨŋɨnigɨnɨ, “Oyɨ, arɨ'a' nɨwirɨ aiwɨ soyɨ'ne' xwɨyɨ'a' Gorɨxo na'nɨ re nɨrɨnɨrɨ ea'nɨŋɨ'pɨ, ‘Dɨŋɨ' joxɨya'yo da'nɨ niai'wɨ' onɨmia'pia tɨ'nɨ sɨnɨ amɨŋɨ' narɨŋɨ'pia tɨ'nɨ yayɨ' sea'yɨmɨ da'nɨ rɨmepɨ'rɨ'a'rɨnɨ.’ nɨrɨnɨrɨ ea'nɨŋɨ'pɨ soyɨ'ne' ɨ'a' nɨroro ai' rɨxa agwɨ xɨxenɨ imo'nɨ'agɨ nɨwɨnɨro ai' sɨnɨ dɨŋɨ' mɨmoarɨŋoɨ.” urɨŋɨnigɨnɨ.
40021017	E nurɨmo awamɨ pɨ'nɨ nɨwia'rɨmɨ nɨpeyearɨ aŋɨ' apimɨ pɨ'nɨ nɨwia'rɨmɨ nurɨ aŋɨ' yoɨ' Betani na'nɨ nurɨ e sa' weŋɨnigɨnɨ.
40021018	Sa' weŋo wɨ'a'pɨ tɨ'nɨ a'mɨ Jerusaremɨ na'nɨ nɨbɨrɨ'na' agwɨ' wi'a'na'
40021019	wenɨŋɨ' e'ɨ'yɨ' wɨnɨŋɨnigɨnɨ. I'kɨ'a' pikɨ' wɨna o'ɨ' e jɨ'ina roŋagɨ nɨwɨnɨrɨ “Sogwɨ' bɨ odanɨmɨnɨ.” nɨyaiwimɨ nurɨ aŋwɨ e da'nɨ wenɨŋɨ' e'ɨ'yɨ' wɨnɨŋɨnigɨnɨ. Sogwɨ' mɨwepa ɨwɨ'nɨ ina'rɨŋagɨ nɨwɨnɨrɨ i'kɨ'a'namɨ nɨramɨxɨrɨ re urɨŋɨnigɨnɨ, “I'kɨ'a' pikɨ' rɨnaxɨ, sogwɨ' wi'nɨ werɨ'a'manɨ.” ura'na' apaxɨ' me' yɨwea'rɨŋɨnigɨnɨ.
40021020	Apaxɨ' me' yɨwea'rɨ'agɨ wiepɨsarɨŋowa e nɨwɨnɨro ududɨ' nɨwiro yarɨŋɨ' re wigɨ'awixɨnɨ, “I'kɨ'a' pikɨ' ana arɨre nerɨ apaxɨ' me' yɨwea'rɨŋoɨ?” urɨ'agɨ'a
40021021	Jisaso re urɨŋɨnigɨnɨ, “Nionɨ nepa seararɨŋɨnɨ, ‘Soyɨ'ne' Gorɨxomɨ dɨŋɨ' wɨkwɨ'roro dɨŋɨ' biau' mɨmaxɨrɨpa ero “Gorɨxoya' dɨŋɨ' tɨ'nɨ i'kɨ'a' rɨna e epaxɨ'namanɨ.” mɨyaiwipa ero nerɨ'na'yɨ', ayɨ' xɨxenɨ nionɨ yarɨŋa'pa nimo'nɨnɨŋoɨ. I'kɨ'a' rɨna na'nɨnɨ mɨrarɨŋɨnɨ. Dɨ'wɨ' mɨŋɨ' apimɨ ai' “Rɨpɨxɨnɨ nurɨ rawɨrawa'yo pie'roɨ.” ura'na'yɨ' xɨxenɨ e nimo'nɨnɨŋoɨ.
40021022	Pi' pi' na'nɨ Gorɨxomɨ rɨxɨŋɨ' nurɨrɨ dɨŋɨ' nɨkwɨ'rorɨ'na'yɨ', xɨxenɨ axɨ'pɨ e simɨxɨyinɨ'a'rɨnɨ.’ seararɨŋɨnɨ.” urɨŋɨnigɨnɨ.
40021023	O a'mɨ Jerusaremɨ nɨre'morɨ rɨxa aŋɨ' Gorɨxo na'nɨ rɨdɨyowa' yarɨgɨ'iwa'mɨ nɨpa'wirɨ a'ma'yo ure'wapɨyarɨ'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ wigɨ' Judayɨ' meba'owa tɨ'nɨ nɨwi'mearo re urɨgɨ'awixɨnɨ, “Joxɨ arɨge nimo'nɨrɨ amɨpi' nene aŋɨ' riwa'mɨ i'nɨmɨ da'nɨ yarɨŋwa'pɨ pɨ'rɨ' wiai'ki'mɨ' yarɨŋɨnɨ? ‘Joxɨ ne'nɨ' tɨ'ŋoxɨ imo'neɨ.’ go rɨrɨ'agɨ e yarɨŋɨnɨ?” urɨ'agɨ'a ai'
40021024	Jisaso re urɨŋɨnigɨnɨ, “Nionɨ enɨ yarɨŋɨ' bɨ oseaimɨnɨ. Soyɨ'ne' nionɨya'pɨ a'waŋɨ' nɨra'na'yɨ', nionɨ enɨ ‘Apɨ eɨ.’ nɨrɨ'o na'nɨ a'waŋɨ' searɨmɨ'ɨnɨ.” nurɨrɨ
40021025	re urɨŋɨnigɨnɨ, “Yarɨŋɨ' nionɨya' rɨpɨ seaimɨ'ɨnɨ. Jono wayɨ' nɨneameaia uŋo wayɨ' Gorɨxoya' dɨŋɨ' tɨ'nɨ neameaiŋɨ'ranɨ? Xegɨ' dɨŋɨ' tɨ'nɨ neameaiŋɨ'ranɨ?” Yarɨŋɨ' e wi'a'na' wiwanɨŋowa re rɨnɨgɨ'awixɨnɨ, “‘Jono Gorɨxoya' dɨŋɨ' tɨ'nɨ eŋɨ'rɨnɨ.’ ura'na'yɨ', re nearɨnɨŋoɨ, ‘Soyɨ'ne' pi' na'nɨ arɨ'a' mɨwi' egɨ'a'rɨnɨ?’ nearɨnɨŋoɨ.
40021026	E nerɨ ai' ‘O xegɨ' dɨŋɨ' tɨ'nɨ eŋɨ'rɨnɨ.’ ura'na'yɨ', a'ma' sɨpɨ'a' re epɨ'royɨ' egɨ'a'yɨ', ‘Jono Gorɨxoya' wɨ'a' ro'kiamoŋorɨ'anɨ?’ yaiwiarɨgɨ'a'yɨ' iwaŋɨ' neame'pepɨ'rɨxɨnɨ.” nɨrɨnɨro
40021027	Jisasomɨ re urɨgɨ'awixɨnɨ, “None majɨ'a'rɨnɨ. Jono dɨŋɨ' goya' tɨ'nɨ eŋɨ'rɨ'anɨ?” urɨ'agɨ'a o re urɨŋɨnigɨnɨ, “Nionɨ enɨ ‘Amɨpi' apɨ pɨ'rɨ' wiai'ki'mɨ' eɨ.’ nɨrɨ'o na'nɨ a'waŋɨ' searɨmɨme'ɨnɨ.
40021028	“E nerɨ ai' ewayɨ' xwɨyɨ'a' rɨpɨ na'nɨ segɨ' dɨŋɨ' arɨre yaiwiarɨŋoɨ? A'ma' wo xegɨ' niai'wɨ' wau' tɨ'ŋo xa'mɨ xɨra'omɨ nurɨ re urɨŋɨnigɨnɨ, ‘I'we, joxɨ negɨ' wainɨ' omɨŋɨ'yo na'nɨ nurɨ omɨŋɨ' eɨ.’ urɨ'agɨ
40021029	o re urɨŋɨnigɨnɨ, ‘Oyɨ, numɨ'ɨnɨ.’ nurɨma'na' muŋɨnigɨnɨ.
40021030	Xano xogwa'omɨ nurɨ axɨ'pɨ ‘Omɨŋɨ'yo na'nɨ nurɨ omɨŋɨ' eɨ.’ ura'na' o re urɨŋɨnigɨnɨ, ‘Oweoɨ, numɨme'ɨnɨ.’ nurɨma'na' rɨ'wɨ'yo dɨŋɨ' sɨpi' nɨyaiwirɨ ‘Gɨ' a'pomɨ “Oweoɨ.” pi' na'nɨ rɨ'a urɨ'ɨnɨ?’ nɨyaiwimɨ nurɨ omɨŋɨ' eŋɨnigɨnɨ.” Jisaso ewayɨ' xwɨyɨ'a' apɨ nurɨma'na'
40021031	awamɨ yarɨŋɨ' re wiŋɨnigɨnɨ, “Awau' go go xano urɨ'ɨ'pa xɨxenɨ arɨ'a' nɨwirɨ eŋɨnigɨnɨ?” urɨ'agɨ awa “Xogwa'orɨnɨ.” urɨ'agɨ'a Jisaso re urɨŋɨnigɨnɨ, “Nionɨ nepa seararɨŋɨnɨ. Apɨxɨ' ede da'nɨ iyɨ' oikɨxearɨgɨ'i'wa tɨ'nɨ a'ma' ɨ'wɨ' yarɨgɨ'a', takisɨ' na'nɨ nɨgwɨ' neara'parɨgɨ'a' tɨ'nɨ Gorɨxoya' xwioxɨ'yo ananɨ nɨpa'wiro ŋweapɨ'rɨ'a aiwɨ soyɨ'ne' pa'wipaxɨ' mimo'nɨŋoɨ.
40021032	Ayɨ' rɨpɨ na'nɨ seararɨŋɨnɨ. Jono nɨbɨrɨ we' ro'nɨŋɨ' oimo'nɨ'poyɨnɨrɨ seare'wapɨyi'agɨ ai' soyɨ'ne' xɨra'o eŋɨ'pa arɨ'a' mɨwigɨ'awixɨnɨ. Apɨxɨ' iyɨ' ede da'nɨ warɨgɨ'i'wa tɨ'nɨ takisɨ' na'nɨ nɨgwɨ' neara'parɨgɨ'a'wa tɨ'nɨ xogwa'o eŋɨ'pa Jonomɨ arɨ'a' nɨwiro sanɨŋɨ' imo'narɨŋagɨ'a soyɨ'ne' sɨŋwɨ' e nɨwɨnɨro ai' xogwa'o eŋɨ'pa a'mɨ rɨ'wɨ'yo dɨŋɨ' sɨpi' nɨyaiwiro ‘None pi' na'nɨ arɨ'a' mɨwipa yarɨŋwɨnɨ?’ nɨyaiwiro sanɨŋɨ' mimo'nɨgɨ'awixɨnɨ.
40021033	“Ewayɨ' xwɨyɨ'a' a'mɨ bɨ rɨpɨ arɨ'a' ni'poyɨ. A'ma' xwɨ'a' tɨ'ŋɨ' wo wainɨ' uraxɨ' ɨwɨ'a' nurɨrɨ xwɨ'na' nɨrorɨ wainɨ' xegɨ' iniɨgɨ' nɨpɨ'rɨ'a na'nɨ wainɨ' sogwɨ' xoyɨki'mɨ' enɨ'a na'nɨ sɨ'ŋa'yo o'ɨ' nimorɨ wainɨ' omɨŋɨ'yo a'wɨnɨmɨ aŋɨ' awi' ŋweapɨ'rɨ'a na'nɨ sea'yɨ e'mɨ nɨmɨra nɨpeyirɨ ne'ɨsa'na' a'ma' wi' umeipɨ'rɨ'a na'nɨ re urɨŋɨnigɨnɨ, ‘Wainɨ' sogwɨ' nia'ɨ' e'a'na'yɨ', bɨ soyɨ'ne' segɨ' mearo nionɨ gɨ' mearɨ emɨ'a na'nɨ nionɨya' omɨŋɨ' rɨpimɨ ananɨ sɨŋwɨ' nɨwɨnipɨ'rɨ'a'ranɨ?’ nurɨmɨ aŋɨ' wi'yo ememɨnɨrɨ na'nɨ nurɨ nɨŋweaŋɨsa'na'
40021034	wainɨ' sogwɨ' rɨxa nia'ɨ' e'a'na' xegɨ' omɨŋɨ' wiiarɨgɨ'a' wamɨ re urowa'rɨŋɨnigɨnɨ, ‘Soyɨ'ne' nuro wainɨ' nionɨ na'nɨ nɨti'ɨ'a'pɨ nura'paui'poyɨ.’ urowa'rɨ'agɨ ai'
40021035	omɨŋɨ' sɨŋwɨ' uwɨniarɨgɨ'a'wa xɨ'o urowa'rɨ'a'wamɨ womɨ iwaŋɨ' me'pero womɨ pɨkiro womɨ sɨ'ŋa' earo egɨ'awixɨnɨ.
40021036	Omɨŋɨ' xia'wo a'mɨ omɨŋɨ' wiiarɨgɨ'a'yɨ' obaxɨ' onɨmia'pɨ wamɨ urowa'rɨ'agɨ ai' omɨŋɨ' sɨŋwɨ' uwɨniarɨgɨ'a'wa xa'mɨŋowamɨ wigɨ'a'pa axɨ'pɨ wigɨ'awixɨnɨ.
40021037	A'mɨ rɨ'wɨ'yo o xegɨ' xewaxo nurowa'rɨrɨ re yaiwiŋɨnigɨnɨ, ‘Nɨgɨ' i'womɨyɨ' xwɨyɨ'a' xɨxenɨ arɨ'a' wipɨ'ra'oɨ.’ yaiwi'agɨ ai'
40021038	omɨŋɨ' sɨŋwɨ' uwɨniarɨgɨ'a'wa xewaxo barɨŋagɨ nɨwɨnɨro re rɨnɨgɨ'awixɨnɨ, ‘Xanoya' dɨŋɨ' tɨ'ŋo nimo'nɨrɨ amɨpi' meanɨ'o iwo barɨnɨ. Oya' amɨpi' meanɨ'wa' na'nɨ omɨ opɨkianeyɨ.’ nɨrɨnɨro
40021039	omɨ ɨ'a' nɨxero omɨŋɨ'yo bɨ'anɨrɨwa'mɨnɨ nɨmoairo pɨkigɨ'awixɨnɨ.” Jisaso e nurɨrɨ Judayɨ' a'mɨna'owa re oyaiwi'poyɨnɨrɨ “None omɨŋɨ' sɨŋwɨ' uwɨniarɨŋwa'one'nɨŋɨ' imo'nɨŋagwɨ na'nɨ rɨneararɨnɨ?” oyaiwi'poyɨnɨrɨ ewayɨ' xwɨyɨ'a' e nurɨma'na'
40021040	ayo yarɨŋɨ' re wiŋɨnigɨnɨ, “Omɨŋɨ' xia'wo nɨbɨrɨ'na' omɨŋɨ' sɨŋwɨ' uwɨniarɨgɨ'a'wamɨ pi' winɨgɨnɨ?” urɨ'agɨ
40021041	awa re urɨgɨ'awixɨnɨ, “Sɨpi' yarɨgɨ'a'wamɨyɨ' enɨ sɨpi' nɨwika'rɨma'na' a'mɨ a'ma' wa ‘Xwiogwɨ' ayɨ' ayo wainɨ' sogwɨ' nia'ɨ' e'a'na' ananɨ nɨdɨrane o na'nɨ utianɨ'wa'rɨnɨ.’ yaiwi'ɨ'a'wamɨ re urɨnɨ'a'rɨnɨ, ‘Gɨ' omɨŋɨ' rɨpɨ sɨŋwɨ' nɨwɨni'ɨ'rɨxɨnɨ.’ urɨnɨ'a'rɨnɨ.” urɨ'agɨ'a
40021042	Jisaso re urɨŋɨnigɨnɨ, “Ewayɨ' xwɨyɨ'a' a'ma' Gorɨxo seyɨ'ne' yea'yɨ' seayimɨxemeanɨ'a na'nɨ urowa're'napɨnɨ'o na'nɨ nɨrɨnɨrɨ ea'nɨŋɨ' rɨpɨ enɨ ‘Sɨ'ŋa' aŋɨ' mɨrarɨgɨ'a'wa sɨ'ŋa' awiaxɨ' na'nɨ pɨ'a' nerɨ'na' wo “Sɨpi'rɨnɨ.” nɨrɨro emɨ mo'ɨ'o na'nɨ Gorɨxo “Sɨ'ŋa' o tɨ'nɨ xa'mɨ nɨtɨrɨ'na'yɨ', aŋɨ' eŋɨ' nea'nɨrɨ naŋɨ' imo'nɨnɨŋoɨ.” nɨrɨrɨ sɨ'ŋa' o nɨmearɨ ta'na' aŋɨ' eŋɨ' nea'nɨrɨ naŋɨ' imo'nɨŋɨ'rɨnɨ. Gorɨxo e e'ɨ' eŋagɨ na'nɨ nene sɨŋwɨ' nɨwɨnɨrɨ'na' aga imɨrɨŋɨ' mimo'nɨŋagɨ wɨnɨŋwɨnɨ.’ E nɨrɨnɨrɨ ea'nɨŋɨ'pɨ soyɨ'ne' sɨnɨ ɨ'a' mɨropa egɨ'a'ranɨ? Oweoɨ, ɨ'a' nɨroro aiwɨ dɨŋɨ' mɨmoarɨŋoɨ.
40021043	Ayɨna'nɨ gɨ' Judayɨ'ne' re seararɨŋɨnɨ, ‘ “Gorɨxo nene xɨ'o xegɨ' xwioxɨ'yo mɨmea'mɨ' nerɨ pi'ra'nɨŋɨ' neameŋweanɨ'a'rɨnɨ.” rɨyaiwiarɨŋoɨ? Oweoɨ! Omɨŋɨ' sɨŋwɨ' uwɨniarɨgɨ'a'wa yapɨ arɨ'ki' ne'ra warɨgɨ'a'yɨ'ne' Gorɨxo xɨ'o xegɨ' xwioxɨ'yo nɨpa'wiro oŋwea'poyɨnɨrɨ sɨŋwɨ' seanɨnɨ'a'manɨ. A'ma' xeŋwɨ' wi' sanɨŋɨ' nimo'nɨro we' ro'nɨŋɨ' yarɨgɨ'a'yɨ' opa'wi'poyɨnɨrɨ sɨŋwɨ' wɨnɨnɨ'a'rɨnɨ.’ seararɨŋɨnɨ.
40021044	Xwasɨ'wɨ' yea'yɨ' bimɨ sɨ'ŋa' nɨpie'rorɨ nearɨ'na' yunɨ' wa'rarɨŋɨ'pa sɨ'ŋa'onɨ a'ma' gɨyo gɨyo nɨpie'rorɨ nearɨ'na' axɨ'pɨ xwasɨ'wɨ' yunɨ'nɨŋɨ' imɨxɨmɨ'a'rɨnɨ.” Jisaso xɨ'o sɨ'ŋa'o'nɨŋɨ' nimo'nɨrɨ na'nɨ e urɨ'agɨ
40021045	apaxɨ'pa'nɨŋɨ' imo'nɨgɨ'a' xwe'owa tɨ'nɨ Parisiowa tɨ'nɨ ewayɨ' xwɨyɨ'a' apɨ wiwanɨŋowa na'nɨ rɨnarɨŋagɨ arɨ'a' nɨwiro “None na'nɨ rɨ'a rarɨnɨ?” nɨyaiwiro
40021046	“Omɨ rɨxa ɨ'a' oxɨraneyɨ.” yaiwi'ɨ'a'yɨ' oxɨ' apɨxɨ' nɨ'nɨ Jisaso na'nɨ “Gorɨxoya' wɨ'a' ro'kiamoarɨŋorɨ'anɨ?” yaiwiarɨŋagɨ'a na'nɨ a'mɨ wa'yɨ' nero wi' e megɨ'awixɨnɨ.
40022001	Jisaso a'mɨ ewayɨ' xwɨyɨ'a' wi' nurɨrɨ'na' re urɨŋɨnigɨnɨ,
40022002	“A'ma' xwɨyɨ'a' Gorɨxoya' arɨ'a' nɨwiro sanɨŋɨ' nimo'nɨro xɨ'o xegɨ' xwioxɨ'yo mɨmea'mɨ' nerɨ meŋweanɨ'e ŋweapaxɨ' imo'nɨŋɨ'yɨ', ayɨ' ewayɨ' xwɨyɨ'a' rɨpɨ'nɨŋɨ' imo'nɨnɨ. Mɨxɨ' ina'yɨ' wo xewaxo apɨxɨ' omeanɨrɨ na'nɨ aiwa' xwe' rɨyamɨ' nɨya'rɨma'na'
40022003	xegɨ' omɨŋɨ' wiiarɨgɨ'a'wamɨ re urowa'rɨŋɨnigɨnɨ, ‘A'ma' nionɨ urepea'rɨmeŋa'yo “Aiwa' na'nɨ bɨ'poyɨ.” urɨme'poyɨ.’ urowa'ra'na' awa mɨxɨ' ina'yo urɨ'ɨ'pa nuro urɨme'agɨ'a aiwɨ ayɨ' mɨbɨpaxɨ' wimo'nɨŋɨnigɨnɨ.
40022004	Mɨxɨ' ina'yo xegɨ' omɨŋɨ' wiiarɨgɨ'a' a'mɨ wamɨ re urowa'rɨŋɨnigɨnɨ, ‘A'ma' nionɨ aiwa' rɨpɨ na'nɨ urepea'rɨŋa'yo re urɨme'poyɨ, “Aiwa' rɨxa rɨyamɨ' ya'rɨ'ɨnigɨnɨ.” nurɨro “Xegɨ' burɨma'kau' oxɨ'yɨ' tɨ'nɨ sipɨsipɨ' meme' naŋwɨ' xɨxegɨ'nɨ mɨnɨŋɨ'rɨxa tɨ'nɨ rɨxa nɨpɨkirɨ sɨ'o' kɨkɨro'mɨ' nerɨ sɨ'ŋa' exa'rɨnɨnɨ. Xegɨ' xewaxo apɨxɨ' meanɨ na'nɨ aiwa' imɨxɨ'a'pɨ na'nɨ bɨ'poyɨ.” urɨme'poyɨ.’ urowa'ra'na' awa a'waŋɨ' e urɨme'agɨ'a aiwɨ
40022005	urepea'rɨmeŋɨ'yɨ' ari'kwɨ'kwɨ' nɨwiro wigɨ' dɨŋɨ' tɨ'nɨ numiro re egɨ'awixɨnɨ. Wo xegɨ' aiwa' omɨŋɨ'yo na'nɨ uŋɨnigɨnɨ. A'mɨ wo xegɨ' nɨgwɨ' omɨŋɨ' bɨ emɨnɨrɨ na'nɨ uŋɨnigɨnɨ.
40022006	Wɨ'a omɨŋɨ' wiiarɨgɨ'a'wamɨ ɨ'a' nɨxɨrɨro iwaŋɨ' nɨme'pero pɨkigɨ'awixɨnɨ.
40022007	Mɨxɨ' ina'yo rɨxa wikɨ' wo'nɨ'agɨ xegɨ' sɨmɨŋɨ' wi'narɨgɨ'a'wamɨ urowa'ra'na' awa nuro a'ma' xegɨ' omɨŋɨ' wiiarɨgɨ'a'wamɨ pɨki'ɨ'a'yo enɨ nɨpɨkiro wigɨ' aŋɨ'yɨ' enɨ rɨ'a' nɨya'rɨma'na' eŋa'na'
40022008	mɨxɨ' ina'yo xegɨ' omɨŋɨ' wiiarɨgɨ'a' wamɨ re urɨŋɨnigɨnɨ, ‘Gɨ' i'wo apɨxɨ' meanɨ na'nɨ aiwa' rɨxa rɨyamɨ' ina'rɨnɨŋagɨ aiwɨ a'ma' aiwa' apɨ na'nɨ urepea'rɨŋa'yɨ' mɨbɨpaxɨ' wimo'nɨ'agɨ na'nɨ ayɨ' nɨpaxɨ' mimo'nɨgoɨ.
40022009	Ayɨna'nɨ soyɨ'ne' xwamɨdɨgɨ'yo nuro a'ma' o'ɨ' e nɨmu'ro'nɨrɨŋɨ'yo i'wo apɨxɨ' meanɨ na'nɨ aiwa' imɨxɨ'a' rɨpɨ nɨpɨ'rɨ bɨpɨ'rɨ na'nɨ a'waŋɨ' urɨ'poyɨ.’ urɨ'agɨ
40022010	omɨŋɨ' wiiarɨgɨ'a'wa o'ɨ' wi'yɨ' wi'yo nuro a'ma' nɨmu'ro'nɨrɨ'na'yɨ' naŋɨ' ai' tɨ'nɨ sɨpi' ai' tɨ'nɨ nɨwirɨmea'mɨ nɨbɨro aŋɨ' aiwa' nɨpɨ'rɨ na'nɨ imɨxa'rɨ'iwa'mɨ de'rogɨ'awixɨnɨ.
40022011	Aŋɨ' iwa'mɨ rɨxa nɨde'roŋagɨ'a mɨxɨ' ina'yo a'ma' oxɨ' apɨxɨ' aiwa' nɨpɨ'rɨ na'nɨ bɨ'a'yɨ' sɨŋwɨ' wɨnɨmɨnɨrɨ na'nɨ nɨpa'wirɨ wenɨŋɨ' e'ɨ'yɨ' wɨnɨŋɨnigɨnɨ. A'ma' wo aiwa' na'nɨ nɨbɨrɨ'na' aikɨ' sɨŋɨ' yi'nɨrɨ iyɨ'a' sɨŋɨ' pa'nɨrɨ nemo nɨbɨrɨ mɨŋweapa eŋagɨ nɨwɨnɨrɨ
40022012	re urɨŋɨnigɨnɨ, ‘A'ma'oxɨnɨ, joxɨ aiwa' rɨpɨ na'nɨ nɨbɨrɨ'na' pi' na'nɨ aikɨ' sɨŋɨ' yi'nɨrɨ iyɨ'a' sɨŋɨ' pa'nɨrɨ nemoxɨ mɨbɨpa e'ɨ'rɨnɨ?’ urɨ'agɨ o xwɨyɨ'a' bɨ murarɨŋagɨ
40022013	mɨxɨ' ina'yo xegɨ' omɨŋɨ' wiiarɨgɨ'a'wamɨ re urɨŋɨnigɨnɨ, ‘Soyɨ'ne' omɨ ɨ'a' nɨxero gwɨ' we'yo jiro sɨkwɨ'yo jiro nema'na' sɨ'a' yinɨŋɨ' bɨ'arɨwa'mɨnɨ moai'poyɨ. Sɨ'a' yinɨŋeyɨ' rɨ'nɨŋɨ' ayɨkwɨ' mɨwinɨpa eŋagɨ na'nɨ a'ma' ŋwɨ' earo magi' i'ro'nɨro epɨ'rɨ'a'rɨnɨ.’ urɨŋɨnigɨnɨ.” Jisaso ewayɨ' xwɨyɨ'a' e nurɨrɨ
40022014	re urɨŋɨnigɨnɨ, “Gorɨxo a'ma' obaxɨ'yo nurepea'rɨrɨ ‘Nionɨ tɨ'a'mɨnɨ bɨ'poyɨ.’ nurɨrɨ aiwɨ neyi'rorɨ'na' a'ma' naŋɨ' imo'nɨŋɨ'yɨ' a'rɨ'nɨ' meanɨ'a'rɨnɨ.” urɨŋɨnigɨnɨ.
40022015	Parisiowa Jisaso e rarɨŋagɨ arɨ'a' nɨwimowa nuro mekaxɨ' nɨrɨro omɨ pasa'nɨŋɨ' numero xwɨyɨ'a'pai ŋwɨra'ranɨro na'nɨ re rɨnɨgɨ'awixɨnɨ, “Omɨ yapɨ' re ure'wapɨyanɨ'wɨnɨ, ‘Takisɨ' na'nɨ nɨgwɨ' e'ma'yɨ' neara'parɨgɨ'a'pɨ sɨnɨ mɨnɨ wianɨre'wɨnɨ?’ uranɨ'wɨnɨ. O ‘Oweoɨ, sɨnɨ mɨnɨ mɨwipa e'poyɨ.’ ra'na'yɨ', e'ma'yɨ' omɨ ɨ'a' nɨxero gwɨ' yipɨ'ra'oɨ. E mɨrɨpa nerɨ ‘Oyɨ, seyɨ'ne' mɨnɨ nɨwirɨ'na' apa'nɨ yarɨŋoɨ.’ ra'na'yɨ', a'ma' omɨ xɨ'darɨgɨ'a' a'mɨ arɨ'a' bɨ mɨwi' nero pɨ'nɨ wia'rɨpɨ'ra'oɨ.” nɨrɨnɨro
40022016	wiwanɨŋowaya' wiepɨsarɨgɨ'a' wamɨ tɨ'nɨ a'ma' mɨxɨ' ina'yɨ' Xeroto nɨkumɨxɨnɨrɨ emearɨgɨ'a' wamɨ tɨ'nɨ Jisaso nɨŋwearɨ ure'wapɨyarɨŋe na'nɨ urowa'rɨ'agɨ'a awa nuro Jisasomɨ re ure'meagɨ'awixɨnɨ, “Neare'wapɨyarɨŋoxɨnɨ, joxɨ nɨneare'wapɨyirɨ'na' nepa'nɨ neare'wapɨyarɨŋoxɨrɨnɨ. A'ma' A'mɨna'owaya' sɨŋwɨ'yo da'nɨ ai' xwɨyɨ'a' a'mɨ xegɨ' bɨ mɨrɨ' axɨ'pɨnɨ rarɨŋoxɨrɨnɨ. Sɨpi' rɨrɨ naŋɨ' rɨrɨ yarɨŋɨ'manɨ. Joxɨ xwɨyɨ'a' Gorɨxoya'nɨ nepa'nɨ xɨxenɨ neare'wapɨyarɨŋoxɨrɨnɨ.” Weyɨ' e numearɨro yarɨŋɨ' re wigɨ'awixɨnɨ,
40022017	“Joxɨ none neareɨ. Dɨxɨ' dɨŋɨ' arɨre simo'narɨnɨ? Judayene e'ma'yɨ'ya' mɨxɨ' ina'yɨ' Sisaoyɨ rɨnɨŋomɨ takisɨ' na'nɨ nɨgwɨ' mɨnɨ wiarɨŋwa'pɨ mɨnɨ nɨwirɨ'na' ‘Apa'nɨ yarɨŋwɨnɨ.’ rɨsimo'narɨnɨ? ‘Nɨpɨkwɨnɨ mɨyarɨŋwɨnɨ.’ rɨsimo'narɨnɨ?” urɨ'agɨ'a ai'
40022018	Jisaso awa sɨpi' wika'ranɨro yarɨŋagɨ'a dɨŋɨ' adadɨ' nɨwirɨ re urɨŋɨnigɨnɨ, “Naŋɨ' rɨrɨ sɨpi' rɨrɨ yarɨgɨ'a' royɨ'ne', pi' na'nɨ iwamɨ'o' ni'wapɨyarɨŋoɨ?
40022019	E'ma'yɨ'ya' nɨgwɨ' nene takisɨ' na'nɨ wiarɨŋwa' wo sɨŋwɨ' wɨnɨmɨ sɨwa' ni'poyɨ.” urɨ'agɨ awa nɨgwɨ' xɨ'o urɨ'ɨ' wo nɨmearo sɨwa' wi'a'na'
40022020	o re urɨŋɨnigɨnɨ, “Nɨgwɨ' romɨ sɨ'mɨmaŋɨ' imɨxɨnɨŋɨ' tɨ' tɨ'nɨ yoɨ' ea'nɨŋɨ' tɨ' tɨ'nɨ goya'rɨnɨ?” urɨ'agɨ
40022021	awa re urɨgɨ'awixɨnɨ, “Ayɨ' e'ma'yɨ' mɨxɨ' ina'yɨ' Sisaoya'rɨnɨ.” urɨ'agɨ'a o re urɨŋɨnigɨnɨ, “Amɨpi' Sisaoya' imo'nɨŋagɨ nɨwɨnɨrɨ'na' ayɨ' Sisaomɨ mɨnɨ wi'ɨ'rɨxɨnɨ. Gorɨxoya' imo'nɨŋagɨ nɨwɨnɨrɨ'na' xewanɨŋomɨ mɨnɨ wi'ɨ'rɨxɨnɨ.” nurɨrɨ a'ma' Gorɨxo xewanɨŋo'nɨŋɨ' imɨxɨŋɨ' eŋagɨ na'nɨ omɨ dɨŋɨ' owɨkwɨ'rɨ'poyɨnɨrɨ e urɨ'agɨ
40022022	awa arɨ'a' e nɨwiro dɨŋɨ' ududɨ' nero pɨ'nɨ nɨwia'rɨmɨ ugɨ'awixɨnɨ.
40022023	Sɨ'a' axɨ'yimɨ Judayɨ' Sajusiyɨ rɨnɨgɨ'a' wi' —Sajusiowa re rarɨgɨ'a'warɨnɨ, “A'ma' pɨyɨ'yɨ' a'mɨ wia'pɨ'nɨmeapɨ'rɨ'a'manɨ.” E rarɨgɨ'a'wa nɨbɨro “None enɨ o neararɨŋɨ'pa ewayɨ' xwɨyɨ'a' bɨ nurɨrane majɨ'a' owikɨxea'raneyɨ.” nɨyaiwiro Jisasomɨ yarɨŋɨ' nɨwiro'na'
40022024	re urɨgɨ'awixɨnɨ, “Neare'wapɨyarɨŋoxɨnɨ, Moseso eŋi'na' re nɨrɨrɨ rɨ'wamɨŋɨ' eaŋɨ'rɨnɨ, ‘A'ma' wo niai'wɨ' memea' pe'a'na'yɨ' xogwa'o na'o apɨxɨ' ani' nɨmearɨ xexɨrɨ'mea'oya' niai'wɨ' wiemeai'wɨnɨgɨnɨ.’ nɨrɨrɨ eaŋɨ'rɨnɨ.” nurɨro
40022025	ewayɨ' xwɨyɨ'a' rɨpɨ urɨgɨ'awixɨnɨ, “Xɨra'xogwa' we' wɨ'u'mɨ da'ŋɨ' wau' imo'nɨgɨ'a' none tɨ'nɨ ŋweaŋwa'wa re egɨ'awixɨnɨ. Xɨra'o xa'mɨŋo apɨxɨ' nɨmearɨ niai'wɨ' memea' pe'a'na'
40022026	xogwa'o xɨ'o tɨ'ŋo xɨra'oya' apɨxɨ' ani' nɨmearɨ ai' o enɨ niai'wɨ' memea' pe'a'na' wɨ'a enɨ i'mɨ wo wo nɨmearo ai' niai'wɨ' memea' penowi'a'na'yɨ'
40022027	i' enɨ yoparɨ' rɨ'wɨ'yo peŋɨnigɨnɨ.” Ewayɨ' xwɨyɨ'a' apɨ nurɨma'na'
40022028	Jisasomɨ yarɨŋɨ' re wigɨ'awixɨnɨ, “A'ma' nɨ'nɨ Gorɨxo mi' o'mo'mɨxɨmɨ' enɨ'i'na' wia'pɨ'nɨmea'a'na' xɨra'xogwa' we' wɨ'u'mɨ da'ŋɨ' wau' imo'nɨgɨ'a'wa apɨxi' go goya' imo'nɨnɨ'a'rɨ'anɨ? Pi' na'nɨ? Ayɨ' awa nowanɨ meagɨ'i' eŋagɨ na'nɨrɨnɨ.” urɨ'agɨ'a ai'
40022029	Jisaso re urɨŋɨnigɨnɨ, “Soyɨ'ne' xwɨyɨ'a' Gorɨxoya' nɨrɨnɨrɨ ea'nɨŋɨ'pɨ tɨ'nɨ oya' eŋɨ' ea'nɨŋɨ'pɨ tɨ'nɨ majɨ'a' eŋagɨ'a na'nɨ majɨmajɨ'a' nero xeŋwɨ'nɨ rarɨŋoɨ.
40022030	Ayɨ' rɨpɨ na'nɨ seararɨŋɨnɨ. A'ma' pegɨ'a'yɨ' nɨwia'pɨ'nɨmearo'na' aŋɨ'najɨ' yapɨ nero apɨxɨ' mearo wiro epɨ'rɨ'a'manɨ.
40022031	E nerɨ ai' xwɨyɨ'a' a'ma' pegɨ'a'yɨ' wia'pɨ'nɨmeapɨ'rɨ'a'pɨ na'nɨ Gorɨxo re searɨŋɨ'pɨ ‘Nionɨ Ŋwɨ'a' Ebɨrɨ'amoya'onɨ tɨ'nɨ Aisakoya'onɨ tɨ'nɨ Jekopoya'onɨ tɨ'nɨ awaya'onɨrɨnɨ.’ E nɨrɨnɨrɨ ea'nɨŋɨ'pɨ soyɨ'ne' sɨnɨ ɨ'a' mɨropa egɨ'a'ranɨ? Oweoɨ, ɨ'a' nɨroro aiwɨ nɨjɨ'a' mimo'nɨpa nero rarɨŋoɨ. Ayɨ' rɨpɨ na'nɨ seararɨŋɨnɨ. Gorɨxo a'ma' pegɨ'a'yɨ' na'nɨ Ŋwɨ'a'omanɨ. A'ma' sɨnɨ dɨŋɨ' tɨ'ŋɨ'yɨ' na'nɨ Ŋwɨ'a'orɨnɨ.” nurɨrɨ awa dɨŋɨ' re oyaiwi'poyɨnɨrɨ, “Negɨ' arɨ'owa pegɨ'a' eŋagɨ aiwɨ wigɨ' dɨŋɨ' sɨnɨ sɨŋɨ' rimo'nɨnɨ?” oyaiwi'poyɨnɨrɨ e urɨ'agɨ
40022032	E nerɨ ai' xwɨyɨ'a' a'ma' pegɨ'a'yɨ' wia'pɨ'nɨmeapɨ'rɨ'a'pɨ na'nɨ Gorɨxo re searɨŋɨ'pɨ ‘Nionɨ Ŋwɨ'a' Ebɨrɨ'amoya'onɨ tɨ'nɨ Aisakoya'onɨ tɨ'nɨ Jekopoya'onɨ tɨ'nɨ awaya'onɨrɨnɨ.’ E nɨrɨnɨrɨ ea'nɨŋɨ'pɨ soyɨ'ne' sɨnɨ ɨ'a' mɨropa egɨ'a'ranɨ? Oweoɨ, ɨ'a' nɨroro aiwɨ nɨjɨ'a' mimo'nɨpa nero rarɨŋoɨ. Ayɨ' rɨpɨ na'nɨ seararɨŋɨnɨ. Gorɨxo a'ma' pegɨ'a'yɨ' na'nɨ Ŋwɨ'a'omanɨ. A'ma' sɨnɨ dɨŋɨ' tɨ'ŋɨ'yɨ' na'nɨ Ŋwɨ'a'orɨnɨ.” nurɨrɨ awa dɨŋɨ' re oyaiwi'poyɨnɨrɨ, “Negɨ' arɨ'owa pegɨ'a' eŋagɨ aiwɨ wigɨ' dɨŋɨ' sɨnɨ sɨŋɨ' rimo'nɨnɨ?” oyaiwi'poyɨnɨrɨ e urɨ'agɨ
40022033	a'ma' oxɨ' apɨxɨ' e epɨ'royɨ' egɨ'a'yɨ' arɨ'a' nɨwiro o xwɨyɨ'a' ure'wapɨyarɨŋɨ'pɨ na'nɨ dɨŋɨ' ududɨ' nɨwiga ugɨ'awixɨnɨ.
40022034	Jisaso Sajusiowa xwɨyɨ'a' nɨmea'mɨ bɨ'a'pɨ gwɨ' mɨŋɨ'nɨŋɨ' wa'kwi'agɨ na'nɨ a'mɨ bɨ murarɨŋagɨ'a Parisiowa sɨŋwɨ' e nɨwɨnɨro awanɨ axɨ'mɨnɨ awi' nea'na'rɨma'na'
40022035	wigɨ' wo —O ŋwɨ' ikaxɨ' ea'nɨŋɨ'pɨ meweŋɨ'yɨ' worɨnɨ. O Jisasomɨ yapɨ' nɨwi'wapɨyirane majɨ'a' owikɨxea'raneyɨnɨrɨ yarɨŋɨ' re wiŋɨnigɨnɨ,
40022036	“Neare'wapɨyarɨŋoxɨnɨ, negɨ' ŋwɨ' ikaxɨ' ea'nɨŋɨ'yɨ' nɨyonɨ gɨ'pɨ sea'yɨ e imo'nɨnɨ?” urɨ'agɨ
40022037	Jisaso re urɨŋɨnigɨnɨ, “Ŋwɨ' ikaxɨ' re nɨrɨnɨrɨ ea'nɨŋɨ'pɨ, ‘Dɨxɨ' A'mɨna' Gorɨxomɨ dɨŋɨ' nɨŋwɨra'rɨrɨ'na' dɨŋɨ' sɨxɨ' uyirɨ xwioxɨ'yo da'nɨ dɨŋɨ' wɨkwɨ'rorɨ erɨ'ɨnɨ.’ Ŋwɨ' ikaxɨ' e nɨrɨnɨrɨ ea'nɨŋɨ'pɨ sea'yɨ e imo'nɨnɨ.
40022038	Jisaso re urɨŋɨnigɨnɨ, “Ŋwɨ' ikaxɨ' re nɨrɨnɨrɨ ea'nɨŋɨ'pɨ, ‘Dɨxɨ' A'mɨna' Gorɨxomɨ dɨŋɨ' nɨŋwɨra'rɨrɨ'na' dɨŋɨ' sɨxɨ' uyirɨ xwioxɨ'yo da'nɨ dɨŋɨ' wɨkwɨ'rorɨ erɨ'ɨnɨ.’ Ŋwɨ' ikaxɨ' e nɨrɨnɨrɨ ea'nɨŋɨ'pɨ sea'yɨ e imo'nɨnɨ.
40022039	Ŋwɨ' ikaxɨ' ‘Jɨwanɨŋoxɨ na'nɨ dɨŋɨ' sɨpi' sinarɨŋɨ'pa a'ma' joxɨ sɨŋwɨ' wɨnarɨŋɨ'yɨ' na'nɨ enɨ dɨŋɨ' sɨpi' axɨ'pɨ e wirɨ'ɨnɨ.’ nɨrɨnɨrɨ ea'nɨŋɨ'pɨ enɨ sea'yɨ e imo'nɨŋɨ'pɨ tɨ'nɨ xɨxenɨ imo'nɨnɨ.
40022040	Xwɨyɨ'a' Moseso tɨ'nɨ wɨ'a' ro'kiamoagɨ'a'wa tɨ'nɨ nɨrɨro rɨ'wamɨŋɨ' eagɨ'a' nɨpɨnɨ ŋwɨ' ikaxɨ' mɨ'kɨ' rɨpiau'mɨ ɨkwɨkwɨ'rɨ' inɨnɨ.” urɨŋɨnigɨnɨ.
40022041	Parisiowa sɨnɨ awi' eaa'rɨnɨŋa'na' Jisaso yarɨŋɨ' bɨ nɨwirɨ
40022042	re urɨŋɨnigɨnɨ, “Kiraiso, a'ma' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'o na'nɨ segɨ' dɨŋɨ' arɨrerɨnɨ? Niai'wɨ' goya'orɨnɨ yaiwiarɨŋoɨ?” urɨ'agɨ awa re urɨgɨ'awixɨnɨ, “Negɨ' mɨxɨ' ina'yɨ' Depitomɨ xia'worɨnɨ.” urɨ'agɨ'a
40022043	o re urɨŋɨnigɨnɨ, “Kiraiso sa Depitomɨ xia'wo eŋa'na'yɨ', o kwi'yɨ' Gorɨxoya' tɨ'nɨ rɨ'wamɨŋɨ' nearɨ'na' o na'nɨ arɨge ‘Gɨ' A'mɨna'orɨnɨ.’ nɨrɨrɨ rɨ'wamɨŋɨ' re eaŋɨ'rɨnɨ,
40022044	‘A'mɨna' Gorɨxo gɨ' A'mɨna'omɨ re urɨŋɨnigɨnɨ, “Joxɨ tɨ'nɨ mɨxɨ' imo'nɨgɨ'a'yo xopɨra'rɨ' rɨwiimɨ'ae' na'nɨ gɨ' we' na'u'mɨ da'nɨ ŋweaɨ.” urɨŋɨnigɨnɨ.’ nɨrɨrɨ eaŋɨ'rɨnɨ?
40022045	Depito Kiraiso, arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'o na'nɨ ‘Gɨ' A'mɨna'orɨnɨ.’ rɨŋɨ'yɨ' arɨge nerɨ a'mɨ xegɨ' xia'wo imo'nɨnɨ?” nurɨrɨ awa re oyaiwi'poyɨnɨrɨ “Kiraiso Depitomɨ xia'wo imo'nɨŋagɨ aiwɨ sea'yɨ e mu'ro'nɨŋagɨ na'nɨ Gorɨxomɨ xewaxorɨ'anɨ?” oyaiwi'poyɨnɨrɨ e ura'na'
40022046	a'ma' ayɨ' nɨ'nɨ “Kiraiso, a'ma' arɨ'owaya' xwɨ'a' piaxɨ'yo da'nɨ iwiaronɨ'o sa Depitomɨ xia'worɨnɨ.” nɨyaiwiro na'nɨ wi'yɨ'ya' nɨwia'pɨ'nɨmearɨ murɨpaxɨ' wimo'nɨ'agɨ a'mɨ i'na' da'nɨ yarɨŋɨ' bɨ mɨwigɨ'awixɨnɨ.
40023001	Jisaso xwɨyɨ'a' apɨ nurɨ'ɨsa'na' a'ma' oxɨ' apɨxɨ' e epɨ'royɨ' egɨ'a'yo tɨ'nɨ oya' wiepɨsarɨŋowamɨ tɨ'nɨ nurɨrɨ
40023002	re urɨŋɨnigɨnɨ, “Ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Parisiowa tɨ'nɨ wiwanɨŋowa na'nɨ re rɨnɨgɨ'a'rɨnɨ, ‘Ŋwɨ' ikaxɨ' Moseso nɨneare'wapɨyirɨ rɨ'wamɨŋɨ' eaŋɨ'pɨ newanɨŋonenɨ a'ma'yo ure'wapɨyipaxɨ'rɨnɨ.’
40023003	E rɨnɨgɨ'a' eŋagɨ na'nɨ nɨ'nɨ awa searɨ'a'yɨ' nɨxɨ'dɨro erɨ'ɨnɨ. E nerɨ ai' awa naŋɨ' nɨrɨro aiwɨ wiwanɨŋowa pi'ra'nɨŋɨ' mɨxɨ'darɨŋagɨ'a na'nɨ wigɨ' yarɨgɨ'a'pa seyɨ'ne' enɨ mepanɨ.
40023004	A'ma'yo ŋwɨ' ikaxɨ' nurɨro'na' saŋɨ' xwe' aya' wi'nɨŋɨ' gwɨ' nɨjiro saŋwɨ'yo ikwia'rarɨgɨ'a'rɨnɨ. E nerɨ ai' wiwanɨŋowa ‘Iwamɨ'o' we' reŋɨ' na' wonɨ tɨ'nɨ omɨ'eyoa'mɨnɨ.’ wimo'narɨŋɨ'manɨ.
40023005	Amɨpi' awa yarɨgɨ'a'pɨ a'ma' sɨŋwɨ' oneanɨ'poyɨnɨrɨ yarɨgɨ'a'rɨnɨ. Awa a'ma' Gorɨxomɨ pi'ra'nɨŋɨ' xɨ'darɨgɨ'a'yɨ' dɨrɨ' xwɨyɨ'a' Gorɨxoya' na'nɨ dɨ'ki'narɨgɨ'a'ri' mɨŋɨ'yo dɨ'ki'nɨro wigɨ' iyɨ'a' si'rɨ'wɨ'yo da'nɨ wayaxɨ'nɨŋɨ' nɨyɨwa'ra puŋɨ'yɨ' yi'nɨro yarɨgɨ'a'pa me' a'ma' sɨŋwɨ' oneanɨ'poyɨnɨrɨ dɨrɨ' xwe' ɨ'a' nɨwearo dɨ'ki'nɨro wayaxɨ' enɨ sepia' yɨwa'rapɨŋɨ' yi'nɨro nero emearɨgɨ'a'rɨnɨ.
40023006	Awa aiwa' xwe' imɨxarɨgɨ'e na'nɨ nuro'na'ranɨ, rotu' aŋɨ'yo na'nɨ nuro'na'ranɨ, a'ma' sɨŋwɨ' oneanɨ'poyɨnɨrɨ sɨŋa'nɨŋɨ'mɨnɨ nɨŋweamero yarɨgɨ'a'warɨnɨ.
40023007	Awi' ea'narɨgɨ'eranɨ, makerɨ'a' imɨxarɨgɨ'eranɨ, ‘Neare'wapɨyarɨŋoxɨnɨ.’ onɨrɨ'poyɨnɨrɨ emearɨgɨ'a'warɨnɨ.
40023008	Awa e nero ai' segɨ' seare'wapɨyarɨŋo na' wonɨrɨnɨ. Seyɨ'ne' nɨyɨ'ne'nɨ nionɨ nɨnɨxɨ'dɨro na'nɨ a'ma' axɨ' imo'nɨgɨ'a'yɨ'ne' ‘Ra're, napi'e' rɨnɨgɨ'a'yɨ'ne' imo'nɨŋagɨ na'nɨ seyɨ'ne' awa yapɨ ‘Neare'wapɨyarɨŋoxɨnɨ.’ onɨrɨ'poyɨnɨrɨ e mepanɨ.
40023009	Segɨ' a'po aŋɨ'namɨ ŋweaŋo na' wonɨ onɨ eŋagɨ na'nɨ enɨ xwɨ'a' tɨ'yo da'ŋɨ' womɨ ‘A'poxɨnɨ' murɨpanɨ.
40023010	Nɨseame'ra unɨ'o na' wonɨ Kiraiso, a'ma' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'o eŋagɨ na'nɨ enɨ seyɨ'ne'ya' wo na'nɨ ‘Nɨneame'ra warɨŋorɨnɨ.’ mɨrɨnɨpa e'poyɨ.
40023011	Seyɨ'ne' gɨyɨ'ne' sea'yɨ e seaimo'nɨŋoyɨ' segɨ' ino'ki'nɨŋɨ' nimo'nɨrɨ omɨŋɨ' seaii'wɨnɨgɨnɨ.
40023012	A'ma' gɨyɨ' gɨyɨ'ne' sewanɨŋɨ'yɨ'ne' sea'yɨ e menɨ'a'yɨ'ne', Gorɨxo xwɨ'a'mɨ seaimɨxɨnɨ'a'rɨnɨ. Gɨyɨ' gɨyɨ'ne' ‘Sɨpi'enerɨnɨ.’ nɨyaiwinɨro i'nɨmɨ imo'nɨ'a'yɨ'ne', Gorɨxo sea'yɨ e seamenɨ'a'rɨnɨ.
40023013	“E nerɨ ai' ŋwɨ' ikaxɨ' ea'nɨŋɨ'pɨ mewegɨ'oyɨ'ne' tɨ'nɨ Parisioyɨ'ne' tɨ'nɨ, naŋɨ' ero sɨpi' ero yarɨgɨ'oyɨ'ne' aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Soyɨ'ne' a'ma' Gorɨxomɨ dɨŋɨ' nɨwɨkwɨ'roro oya' xwioxɨ'yo nɨpa'wiro ŋweaanɨrɨ e'ɨ'a'yo nure'wapɨyirɨ'na' pɨ'rɨpɨ'rɨ'nɨŋɨ' wiarɨŋagɨ'a na'nɨ Gorɨxo xeanɨŋɨ' rɨ'a' tɨ'ŋɨ' seaika'rɨnɨ'a' eŋagɨ na'nɨ dɨŋɨ' sɨpi' oseainɨ. Sewanɨŋoyɨ'ne' Gorɨxomɨ dɨŋɨ' mɨwɨkwɨ'ropa ero mɨpa'wipa ero nero ai' a'ma' enɨ xe opa'wi'poyɨnɨrɨ sɨŋwɨ' wɨnarɨgɨ'a'manɨ.
40023014	[Ŋwɨ' ikaxɨ' ea'nɨŋɨ'pɨ mewegɨ'oyɨ'ne' tɨ'nɨ Parisioyɨ'ne' tɨ'nɨ aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Naŋɨ' ero sɨpi' ero yarɨgɨ'oyɨ'ne', sɨ'wi' ya'ɨ' rɨ'ki'nɨŋɨ'yɨ' yapɨ a'ma'ya' aiwa' pɨrɨ' nɨ'nɨ ɨ'wɨ' manarɨŋɨ'pa soyɨ'ne' apɨxɨ' anɨ' apiaŋɨ'pia na'nɨ dɨŋɨ' sɨpi' mɨseai' wigɨ' amɨpi' ɨ'wɨ' nura'pɨro anɨpa'pia wa'rarɨgɨ'a'rɨnɨ. Soyɨ'ne' Gorɨxomɨ rɨxɨŋɨ' nurɨro'na' a'ma' arɨ'a' nɨneairo weyɨ' oneame'poyɨnɨrɨ a'ma' sɨŋwɨ' anɨgɨ'e da'nɨ sepia' nɨra warɨgɨ'oyɨ'ne'rɨnɨ. Ayɨna'nɨ soyɨ'ne' xwɨyɨ'a' a'ma' wi' mea'rɨnɨpɨ'rɨ'a'pa axɨ'pɨ mea'rɨnɨpɨ'rɨ'a'manɨ. Soyɨ'ne' rɨ'a' tɨ'ŋɨ' mea'rɨnɨpɨ'rɨ'a' eŋagɨ na'nɨ dɨŋɨ' sɨpi' oseainɨ.]
40023015	Ŋwɨ' ikaxɨ' mewegɨ'oyɨ'ne' tɨ'nɨ Parisioyɨ'ne' tɨ'nɨ aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Naŋɨ' ero sɨpi' ero yarɨgɨ'oyɨ'ne', ‘A'ma' na' jɨ'amɨ ŋweagɨ'a'yɨ' negɨ'nɨŋɨ' imo'nɨ'ɨ'rɨxɨnɨ.’ nɨyaiwiro rawɨrawa'yo xero xwɨ'a'yo aŋɨ' uro nero'na' segɨ' yarɨgɨ'a'pɨ ayo ure'wapɨyarɨgɨ'oyɨ'ne'rɨnɨ. Ayɨ' soyɨ'ne'nɨŋɨ' nimo'nɨrɨ'na'yɨ' soyɨ'ne' rɨ'a' anɨŋɨ' wearɨŋɨ'yo ikeaa'rɨnɨpaxɨ' aiwɨ soyɨ'ne' ayo wi'wapɨyarɨŋagɨ na'nɨ ayɨ' soyɨ'ne' nɨseamu'roro aŋɨpaxɨ' rɨ'a' anɨŋɨ' wearɨŋɨ'yo ikeaa'rɨnɨpaxɨ' imo'nɨŋoɨ. Ayɨna'nɨ Gorɨxo xeanɨŋɨ' seaika'rɨnɨ'a' eŋagɨ na'nɨ dɨŋɨ' sɨpi' oseainɨ.
40023016	Soyɨ'ne' sɨŋwɨ'nɨŋɨ' supa'rɨgɨ'oyɨ'ne' aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Sɨŋwɨ'nɨŋɨ' supa'rɨgɨ'oyɨ'ne' aiwɨ a'ma' wi'yo o'ɨ' sɨwa'nɨŋɨ' wiarɨgɨ'oyɨ'ne', a'ma' wo ‘E emɨ'ɨnɨ. Aŋɨ' Gorɨxo na'nɨ rɨdɨyowa' yarɨŋwa' riwa'mɨ da'nɨ rɨrarɨŋɨnɨ.’ rarɨŋagɨ nɨwɨnɨrɨ'na' re rarɨgɨ'oyɨ'ne'rɨnɨ, ‘Ananɨrɨnɨ. Xɨ'o rɨ'ɨ'pa mepa nerɨ'na'yɨ', xwɨyɨ'a' mea'rɨnɨpaxɨ' wi' mɨrarɨnɨnɨ.’ rarɨgɨ'oyɨ'ne'rɨnɨ. E nerɨ ai' a'ma' wo ‘E emɨ'ɨnɨ. Sɨ'ŋa' gorɨ' aŋɨ' rɨdɨyowa' yarɨŋwa'iwa'mɨ i'nɨmɨ weŋɨ'pimɨ da'nɨ rɨrarɨŋɨnɨ.’ rarɨŋagɨ nɨwɨnɨrɨ'na' re rarɨgɨ'oyɨ'ne'rɨnɨ, ‘Xɨ'o rɨ'ɨ'pa mepa nerɨ'na'yɨ', xwɨyɨ'a' mea'rɨnɨpaxɨ' rarɨnɨ.’ rarɨgɨ'oyɨ'ne'rɨnɨ.
40023017	Majɨmajɨ'a' ika'rɨnɨro sɨŋwɨ'nɨŋɨ' supa'rɨro egɨ'oyɨ'ne', gɨ'mɨnɨ gɨpɨ sea'yɨ e imo'nɨnɨ? Sɨ'ŋa' gorɨ' aŋɨ' rɨdɨyowa' yarɨgɨ'iwa'mɨ weŋɨ'pɨ sea'yɨ e rimo'nɨnɨ? Aŋɨ' rɨdɨyowa' yarɨgɨ'iwa' sea'yɨ e rimo'nɨnɨ? Aŋɨ' rɨdɨyowa' yarɨgɨ'a' ŋwɨ'a' iwa'mɨ gorɨ' sɨ'ŋa'pɨ sa e weŋagɨ na'nɨ enɨ ŋwɨ'a' imo'nɨŋagɨ na'nɨ aŋɨ' iwa' sea'yɨ e imo'nɨnɨ. Ayɨna'nɨ a'ma' wo rɨdɨyowa' yarɨgɨ'iwa'mɨ da'nɨ ra'na' pi' na'nɨ ‘Xwɨyɨ'a' mea'rɨnɨpaxɨ' bɨ mɨrarɨnɨnɨ.’ rarɨgɨ'a'rɨnɨ?
40023018	Soyɨ'ne' rɨpɨ enɨ rarɨgɨ'oyɨ'ne'rɨnɨ. A'ma' gɨyɨ' gɨyɨ' aiwa' peaxɨ' tanɨro na'nɨ i'ra'ɨ' noa peyinɨŋe da'nɨ rarɨŋagɨ nɨwɨnɨrɨ'na' ‘Ayɨ' ananɨrɨnɨ. Xwɨyɨ'a' mea'rɨnɨpaxɨ' bɨ mɨrarɨnɨnɨ.’ rɨro a'ma' aiwa' peaxɨ' sea'yɨ e ikwia'rɨnɨŋɨ'pimɨ da'nɨ rarɨŋagɨ nɨwɨnɨrɨ'na' ‘Ayɨ' apimɨ da'nɨ rɨ'ɨ'pɨ xɨxenɨ mepa nerɨ'na'yɨ', xwɨyɨ'a' mea'rɨnɨpaxɨ' rarɨnɨ.’ rɨro yarɨgɨ'oyɨ'ne'rɨnɨ.
40023019	Sɨŋwɨ'nɨŋɨ' supa'rɨgɨ'oyɨ'ne' arɨge nerɨ yapɨ' e ure'wapɨyarɨgɨ'a'rɨnɨ? Gɨ'mɨnɨ gɨ'pɨ sea'yɨ e imo'nɨnɨ? Aiwa' peaxɨ' ikwɨkwia'rɨmɨ' yarɨgɨ'a'pɨ sea'yɨ e rimo'nɨnɨ? I'ra'ɨ' noa peyinɨŋɨ'pɨ sea'yɨ e rimo'nɨnɨ? I'ra'ɨ' onɨŋɨ'pɨ aiwa' ŋwɨ'a' imɨxarɨŋagɨ na'nɨ i'ra'ɨ'pɨ sea'yɨ e imo'nɨnɨ.
40023020	Ayɨna'nɨ a'ma' i'ra'ɨ' onɨŋɨ'pimɨ da'nɨ nɨrɨro'na' aiwa' sea'yɨ e ikwia'rɨnɨŋɨ'pimɨ da'nɨ enɨ rarɨŋoɨ.
40023021	A'ma' rɨdɨyowa' yarɨgɨ'iwa'mɨ da'nɨ nɨrɨro'na' Gorɨxo aŋiwa'mɨ i'nɨmɨ ŋweaŋomɨ da'nɨ enɨ rarɨŋoɨ.
40023022	A'ma' ‘Aŋɨ'namɨ da'nɨ rɨrarɨŋɨnɨ.’ nɨrɨro'na' Gorɨxo i'kwiaŋwɨ' e'ɨ' ŋweaŋe da'nɨ rɨro xewanɨŋo e'ɨ' ŋweaŋomɨ da'nɨ rɨro enɨ yarɨŋoɨ. Ayɨna'nɨ xwɨyɨ'a' soyɨ'ne' ‘E da'nɨ nɨrɨrɨ'na' ananɨrɨnɨ.’ rarɨgɨ'a'yɨ' nɨpɨkwɨnɨ nɨpɨkwɨnɨ mɨrarɨgɨ'oyɨ'ne'rɨnɨ.
40023023	Ŋwɨ' ikaxɨ' mewegɨ'oyɨ'ne' tɨ'nɨ Parisioyɨ'ne' tɨ'nɨ aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Sɨpi' ero naŋɨ' ero yarɨgɨ'oyɨ'ne' dɨŋɨ' sɨpi' oseainɨ. Soyɨ'ne' aiwa' nɨmiro'na' anɨŋɨ' minɨ' yi'yɨ' tɨ'nɨ aɨ' tɨ'nɨ siyo' amɨpi' pi'ra'nɨŋɨ' ɨ'a' nɨroro rɨxa we' wu'kau' imo'nɨŋa'na' wo Gorɨxomɨ mɨnɨ nɨwiro ai' ŋwɨ' ikaxɨ' xwe' rɨnɨŋɨ' tɨ'yo ‘Dɨxɨ' a'ma' imo'nɨŋɨ'yo xɨxenɨ wiiarɨŋɨ'pa a'ma' xeŋwɨ'yo enɨ axɨ'pɨ wiirɨ'ɨnɨ. A'ma' xeŋwɨ'yo enɨ aya' urɨmɨxɨrɨ'ɨnɨ. Gorɨxomɨ dɨŋɨ' wɨkwɨ'rorɨ'ɨnɨ.’ rɨnɨŋɨ' ayo soyɨ'ne' oga'mɨ' nero onɨmia'pianɨ xɨ'darɨgɨ'a'rɨnɨ. Segɨ' anɨŋɨ' minɨ' yarɨgɨ'a' jɨ'apɨ pɨ'nɨ mɨwia'rɨpa ero a'ma'yo naŋɨ' mimɨxɨpa yarɨgɨ'a'pɨ enɨ ero nero sɨŋwɨrɨyɨ', naŋɨ' imo'nɨmɨnɨrɨ eŋɨ'rɨnɨ.
40023024	Soyɨ'ne' sɨŋwɨ'nɨŋɨ' supa'rɨgɨ'oyɨ'ne' aiwɨ a'ma' wi'yo o'ɨ' sɨwa'nɨŋɨ' wiarɨgɨ'oyɨ'ne', inaiwa' nɨnɨro sidɨrɨ'a' onɨmia'pia weŋagɨ nɨwɨnɨro'na' ananɨ emɨ nɨmamoro ai' kamerɨ' xwe'rɨxa weŋa'na' sɨŋwɨ' mɨwɨnɨ' o tɨ'nɨ gwɨ'na'rearɨgɨ'oyɨ'ne'rɨnɨ.” nurɨrɨ awa re oyaiwi'poyɨnɨrɨ “None ŋwɨ' ikaxɨ' xwe' ea'nɨŋɨ'yo oga'mɨ' nerane'na' ayɨ' kamerɨ'nɨŋɨ' gwɨ'na'rearɨŋwa'rɨ'anɨ? Ŋwɨ' ikaxɨ' onɨmia'pia ea'nɨŋɨ'yo pi'ra'nɨŋɨ' nɨxɨ'dɨrane'na' ayɨ' sidɨrɨ'a' emɨ'nɨŋɨ' mamoarɨŋwa'rɨ'anɨ?” oyaiwi'poyɨnɨrɨ e urɨŋɨnigɨnɨ.
40023025	A'mɨ re urɨŋɨnigɨnɨ, “Ŋwɨ' ikaxɨ' mewegɨ'oyɨ'ne' tɨ'nɨ Parisioyɨ'ne' tɨ'nɨ aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Naŋɨ' ero sɨpi' ero yarɨgɨ'oyɨ'ne', Gorɨxo xeanɨŋɨ' seaika'rɨnɨ'a' eŋagɨ na'nɨ dɨŋɨ' sɨpi' oseainɨ. Soyɨ'ne' kapɨxɨ'yo tɨ'nɨ xwa'rɨ'a' sɨxɨ'yo tɨ'nɨ bɨ'arɨwa'mɨ da'nɨ wayɨ' nɨroro ai' xwioxɨ'yo'mɨnɨ segɨ' ɨ'wɨ' meaarɨgɨ'a'yɨ' tɨ'nɨ uyɨ'niɨ' yarɨgɨ'a'yɨ' tɨ'nɨ magwɨ' enɨ.
40023026	Parisi sɨŋwɨ'nɨŋɨ' supa'rɨgɨ'oyɨ'ne', kapɨxɨ'wa'mɨ tɨ'nɨ xwa'rɨ'a' sɨxɨ'wa'mɨ tɨ'nɨ xa'mɨ xwioxɨ'yo'mɨnɨ wayɨ' ro'a'na' bɨ'arɨwa'mɨnɨ enɨ naŋɨ' imo'nɨnɨŋoɨ.
40023027	Ŋwɨ' ikaxɨ' mewegɨ'oyɨ'ne' tɨ'nɨ Parisioyɨ'ne' tɨ'nɨ aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Naŋɨ' ero sɨpi' ero yarɨgɨ'oyɨ'ne', Gorɨxo xeanɨŋɨ' seaika'rɨnɨ'a' eŋagɨ na'nɨ dɨŋɨ' sɨpi' oseainɨ. Soyɨ'ne' a'ma' xwa'rɨpa'yo sea'yɨ e mɨ'a' imɨxa'na' sɨmajiyɨ' naŋɨ' rarɨŋɨ'pa'nɨŋɨ' imo'nɨŋoɨ. I'nɨmɨnɨyɨ' a'ma' eŋɨ' no'ro'wapɨrɨ pɨyaŋɨ' eaarɨŋɨ'pa'nɨŋɨ' eŋa'na'ɨ.
40023028	A'ma' wi' soyɨ'ne' sɨŋwɨ' nɨseanɨro'na' ‘We' ro'nɨgɨ'a'warɨnɨ.’ seaiaiwiarɨŋagɨ'a wi' segɨ' xwioxɨ'yo'mɨnɨ naŋɨ' ero sɨpi' ero yarɨgɨ'a'pɨ tɨ'nɨ rɨkɨkɨrɨ'o' yarɨgɨ'a'pɨ tɨ'nɨ magwɨ' eŋagɨ sɨŋwɨ' mɨseanarɨgɨ'a'rɨnɨ.
40023029	Ŋwɨ' ikaxɨ' mewegɨ'oyɨ'ne' tɨ'nɨ Parisioyɨ'ne' tɨ'nɨ aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Naŋɨ' ero sɨpi' ero yarɨgɨ'oyɨ'ne', Gorɨxo xeanɨŋɨ' seaika'rɨnɨ'a' eŋagɨ na'nɨ dɨŋɨ' sɨpi' oseainɨ. Soyɨ'ne' Gorɨxoya' wɨ'a' ro'kiamoagɨ'a'yɨ'ya' xwa'rɨ'pa'yo maŋɨ' e warɨpa'nɨŋɨ' sɨ'ŋa'yo xegɨ' yoɨ' nearo ura'ra'rɨro a'ma' we' ro'nɨgɨ'a' eŋi'na' pegɨ'a'wa xwɨ'a' weya'rɨnɨŋe enɨ mɨ'a' imɨxɨro nero'na'
40023030	re rarɨgɨ'a'rɨnɨ, ‘None eŋi'na' arɨ'owa ŋweaagi'na' nɨŋwearane sɨŋwɨrɨyɨ', awa wɨ'a' ro'kiamoagɨ'a'wamɨ pɨkiarɨ'na' none enɨ nawi'nɨ wi' pɨkianɨrɨ eŋwa'manɨ.’ rarɨgɨ'a'rɨnɨ.
40023031	Sewanɨŋoyɨ'ne' e nɨrɨro'na' xwɨyɨ'a' nɨmea'rɨnɨro re'nɨŋɨ' rɨnarɨŋoɨ, ‘Negɨ' arɨ'owa wɨ'a' ro'kiamoagɨ'a'wamɨ pɨkiagɨ'owamɨ xia'wonerɨnɨ.’ a'waŋɨ' e'nɨŋɨ' rɨnarɨŋoɨ.
40023032	Soyɨ'ne' segɨ' arɨ'owa wɨ'a' ro'kiamoagɨ'a'wamɨ nɨpɨkiro yagɨ'a'pɨ nɨmu'roro xwɨyɨ'a' wi'nɨ mea'rɨnɨpɨ'rɨ na'nɨ ananɨ e'ɨ'rɨxɨnɨ.
40023033	Sidɨroyɨ'ne, weaxɨ'a' mia'oyɨ'ne' Gorɨxo xwɨyɨ'a' nɨseamearɨrɨ rɨ'a' anɨŋɨ' wearɨŋɨ'yo seaikeaa'ra'na' arɨge nerɨ uraki'nɨpɨ'rɨ'a'rɨnɨ? Oweoɨ, wi' nuraki'nɨpɨ'rɨ'a'manɨ.
40023034	Pi'ra'nɨŋɨ' arɨ'a' e'poyɨ. Nionɨ wɨ'a' ro'kiamoarɨgɨ'a'wamɨ tɨ'nɨ a'ma' nɨjɨ'a'wamɨ tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wamɨ tɨ'nɨ soyɨ'ne' tɨ'ŋɨ' e na'nɨ urowa'rɨmɨ'a' eŋagɨ aiwɨ soyɨ'ne' awa wamɨ pɨkiro wamɨ i'kɨ'a'yo yekwɨroa'rɨro wamɨ segɨ' rotu' aŋɨ'yo da'nɨ sɨkwɨ'a' ragɨ' pɨ'rɨ' uyɨkiro wa nuro aŋɨ' bɨ bimɨ ŋwea'ɨ'e mɨxɨ' nɨxɨ'da uro epɨ'rɨ'a'rɨnɨ.
40023035	Ayɨ' rɨpɨ na'nɨ awamɨ soyɨ'ne' tɨ'ŋɨ' e na'nɨ urowa'rɨmɨ'a'rɨnɨ. Soyɨ'ne' xwɨ'a' tɨ'yo xwɨyɨ'a' a'ma' we' ro'nɨgɨ'a' nɨyonɨ go go pɨkigɨ'a' na'nɨ rɨ'a' mea'rɨnɨpɨ'rɨ awamɨ soyɨ'ne' tɨ'a'mɨnɨ urowa'rɨmɨ'a'rɨnɨ. Iwamɨ'o' we' ro'nɨŋɨ' Aiborɨ'omɨ pɨkiŋe da'nɨ yoparɨ' wɨ'a' ro'kiamoagɨ' Sekaraiaomɨ —O i'ra'ɨ' rɨdɨyowa' yanɨro ikwɨkwia'rɨmɨ' yarɨgɨ'e mɨda'nɨ eŋa'na' Gorɨxoya' aŋɨ' awawa' ‘Ŋwɨ'a'xɨnɨ.’ rɨnɨŋe mɨda'nɨ eŋa'na' a'wɨnɨmɨ e pɨkigɨ'orɨnɨ. Omɨ pɨkigɨ'e na'nɨ xwɨyɨ'a' mea'rɨnɨpɨ'rɨ a'ma' ayo segɨ' tɨ'a'mɨnɨ urowa'rɨmɨ'a'rɨnɨ.
40023036	Nepa seararɨŋɨnɨ, ‘Oxɨ' apɨxɨ' agwɨ ri'na' ŋweagɨ'a'yɨ'ne' amɨpi' nionɨ seararɨŋa' rɨpɨ nɨseai'meanɨ'a'rɨnɨ.’ seararɨŋɨnɨ.
40023037	Jerusaremɨ ŋwea'yɨ'ne' wɨ'a' ro'kiamoarɨgɨ'a'wamɨ pɨkiro a'ma' Gorɨxo seyɨ'ne' tɨ'ŋɨ' e na'nɨ urowa're'napɨŋowamɨ sɨ'ŋa' nearo pɨkiro yarɨgɨ'a'yɨ'ne', nionɨ karɨ'karɨ' xɨna'i' mia' ɨwɨ'yo i'nɨmɨ mɨmea'mɨ' yarɨŋɨ'pa nionɨ enɨ axɨ'pɨ seaimɨnɨrɨ yarɨ'na' seyɨ'ne' mɨseaimo'narɨnɨ.
40023038	Arɨ'a' e'poyɨ. Gorɨxo yea'yɨ' nɨseayimɨxemearɨ'na' aŋɨ' seyɨ'ne' ŋweaanɨrɨ egɨ'e rɨxa anɨpa' imo'nɨgoɨ.
40023039	Ayɨ' rɨpɨ na'nɨ seararɨŋɨnɨ. ‘Seyɨ'ne' nionɨ sɨŋwɨ' mɨnanɨ' ne'ɨ'asa'na' re rɨpɨ'rɨ'i'na' na'nɨnɨ nanɨpɨ'rɨ'a'rɨnɨ, “A'mɨna'o urowa're'napa'na' weapɨnɨ'omɨ yayɨ' sea'yɨ e oumeaneyɨ.” rɨpɨ'rɨ'i'na' na'nɨnɨ sɨŋwɨ' nanɨpɨ'rɨ'a'rɨnɨ.’ seararɨŋɨnɨ.” urɨŋɨnigɨnɨ.
40024001	Jisaso aŋɨ' rɨdɨyowa' yarɨgɨ'iwa'mɨ da'nɨ nɨpeyearɨ warɨ'na' xegɨ' wiepɨsarɨŋowa aŋɨ' Gorɨxo na'nɨ e mɨrɨnɨŋɨ'yɨ' awiaxɨ' eŋagɨ “Jisaso pi'ra'nɨŋɨ' sɨŋwɨ' owɨnɨnɨ.” nɨyaiwiro a'rɨxa' wianɨro ba'na'
40024002	o re urɨŋɨnigɨnɨ, “Soyɨ'ne' sɨ'ŋa' aŋɨ' tɨyɨ' nɨ'nɨ sɨŋwɨ' rɨwɨnarɨŋoɨ? Nepa seararɨŋɨnɨ. Rɨ'wɨ'yo sɨ'ŋa' kɨki'ro'nɨŋɨ' rɨpɨyɨ' wo wɨ'omɨ sea'yɨ e ikwia'rɨnɨnɨ'a'manɨ. Sɨ'ŋa' ikwɨkweya'rɨnɨŋɨ' rɨpɨ nɨ'nɨ ɨkwiero'mioanɨ'a'rɨnɨ.” urɨŋɨnigɨnɨ.
40024003	E nurɨmɨ nurɨ dɨ'wɨ' mɨŋɨ' Oripiyo nɨyirɨ e e'ɨ' ŋweaŋa'na' wiepɨsarɨŋowa Jisaso xegɨ'pɨ ŋweaŋagɨ nɨwɨnɨro aŋwɨ e nɨbɨro yumɨ'i' yarɨŋɨ' re wigɨ'awixɨnɨ, “Joxɨ a'waŋɨ' neareɨ. Sɨ'ŋa'pɨ gi'na' ɨkwiero'mioanɨ'a'rɨnɨ? Sɨŋwɨ' ayo nɨwɨnɨrane ‘O rɨxa nɨweapɨnɨ aŋwɨ ayorɨ'anɨ?’ yaiwirane ‘Sɨ'a' yoparɨ'yi rɨxa rɨyirɨ'anɨ?’ yaiwirane yanɨ'wa' na'nɨ pi' ekɨyiŋɨ'yo wɨnanɨ'wa'rɨnɨ? Joxɨ neareɨ.” urɨ'agɨ'a
40024004	o a'waŋɨ' nurɨrɨ'na' re urɨŋɨnigɨnɨ, “A'ma' wi' yapɨ' seare'wapɨyipɨ'rɨxɨnɨrɨ dɨŋɨ' ɨ'a' nɨxɨrɨro e'ɨ'rɨxɨnɨ.
40024005	Ayɨ' rɨpɨ na'nɨ seararɨŋɨnɨ. A'ma' obaxɨ' wo wo nɨbayiro yoɨ' nionɨya' nɨrɨnɨro yapɨ' re seare'wapɨyanɨro epɨ'rɨ'a'rɨnɨ, ‘A'ma' yea'yɨ' seayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'o imo'nɨŋa'onɨrɨnɨ.’ seare'wapɨyanɨro e'a'na' a'ma' oxɨ' apɨxɨ' obaxɨ' ‘Nepaxɨnɨ.’ nɨyaiwiro xeŋwɨ'yo xɨ'dɨpɨ'rɨ'a'rɨnɨ.
40024006	Soyɨ'ne' ‘Aŋɨ' nowamɨnɨ mɨxɨ' i'kwɨ'naroarɨnɨ.’ rɨna'na'yɨ' xwɨyɨ'a' imɨŋɨ' ‘Aŋɨ' wi'mɨ mɨxɨ' inarɨŋoɨ.’ rɨnɨme'a'na'yɨ' wa'yɨ' mepa e'ɨ'rɨxɨnɨ. Mɨxɨ' ayɨ' xa'mɨ niga nurɨ aiwɨ sɨ'a' yoparɨ' Jisasonɨ weapɨmɨ'a'yi sɨnɨrɨnɨ.
40024007	A'ma' gwɨ' wɨri' nɨwia'pɨ'nɨmearo wi'nɨyɨ' tɨ'nɨ mɨxɨ' inɨro ero mɨxɨ' ina'yɨ' wi' nɨwia'pɨ'nɨmearo wi'nɨyɨ' tɨ'nɨ mɨxɨ' inɨro ero aŋɨ' wi'yɨ' wi'yo pobonɨ' erɨ aŋɨ' wamɨ agwɨ' na'nɨ ikeamo'nɨro epɨ'rɨ'a'rɨnɨ.
40024008	Apɨ nɨpɨnɨ e imo'narɨŋagɨ nɨwɨnɨrɨ'na' re yaiwi'ɨ'rɨxɨnɨ, ‘Rɨ'we'na' xwe' enɨ'a na'nɨ iwamɨ'o' ri'yɨ' rɨyarɨnɨ? Oyɨnɨ.’ yaiwi'ɨ'rɨxɨnɨ. Apɨxɨ' niai'wɨ' xɨrɨmɨnɨrɨ nerɨ'na' dɨŋɨ' re yaiwiarɨgɨ'a'pa, ‘Rɨ'we'na' rɨ'nɨŋɨ' xwe' nimɨnɨrɨ na'nɨ iwamɨ'o' rɨniarɨnɨ? Oyɨnɨ.’ yaiwiarɨgɨ'a'pa soyɨ'ne' enɨ nionɨ rarɨŋa'pɨ imo'narɨŋagɨ nɨwɨnɨrɨ'na' re yaiwi'ɨ'rɨxɨnɨ, ‘Rɨ'we'na' xeanɨŋɨ' xwe' neai'meanɨ'a'rɨ'anɨ?’ yaiwi'ɨ'rɨxɨnɨ.
40024009	I'na' soyɨ'ne' a'ma' wi' ɨ'a' nɨseaxero xeanɨŋɨ' seaika'rɨro seapɨkiro epɨ'rɨ'a na'nɨ a'ma' wi'yo mɨnɨ wipɨ'rɨ'a'rɨnɨ. A'ma' gwɨ' rɨxɨ' wɨrɨ' wɨri'mɨ da'ŋɨ' nɨ'nɨ soyɨ'ne' nionɨ nɨxɨ'darɨŋagɨ'a na'nɨ sɨ'mɨ' tɨ'nɨ seaipɨ'rɨ'a'rɨnɨ.
40024010	E seaiarɨ'na' a'ma' obaxɨ' nionɨ nɨxɨ'darɨgɨ'a'yɨ' rɨ'wɨ' nɨnɨmoro wigɨ' wi'nɨyɨ' Jisasonɨ nɨxɨ'darɨgɨ'a'yɨ' na'nɨ a'ma'yo mɨyɨ' urɨro ayɨ' tɨ'nɨ sɨ'mɨ' tɨ'nɨ inɨro epɨ'rɨ'a'rɨnɨ.
40024011	A'ma' wi' nɨwia'pɨ'nɨmearo mimo'nɨ' wɨ'a' ro'kiamoarɨgɨ'a'wa nimo'nɨro a'ma' oxɨ' apɨxɨ' obaxɨ'yo yapɨ' wi'wapɨyipɨ'rɨ'a'rɨnɨ.
40024012	A'ma' rɨkɨkɨrɨ'o' niga upɨ'rɨ'a' eŋagɨ na'nɨ a'ma' obaxɨ' wi'yo wa' nɨwianɨrɨ arɨra' wiarɨgɨ'a'pɨ pɨ'nɨ wia'rɨpɨ'rɨ'a'rɨnɨ.
40024013	E nerɨ ai' gɨyɨ' gɨyɨ' eŋɨ' nea'nɨro nionɨ dɨŋɨ' nɨnɨkwɨ'roro nɨxɨ'darɨgɨ'a'yo sɨ'a' yoparɨ'yimɨ nionɨ ananɨ yea'yɨ' uyimɨxemea'mɨ'a'rɨnɨ.
40024014	Xwɨyɨ'a' yayɨ' seainarɨŋɨ' ‘Gorɨxo xegɨ' xwioxɨ'yo mɨmea'mɨ' nerɨ seameŋweanɨ'a na'nɨ segɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro nɨsanɨro ŋwea'ɨ'rɨxɨnɨ.’ rɨnɨŋɨ'pɨ a'ma' nionɨ nɨxɨ'darɨgɨ'a'yɨ' nuro a'ma' gwɨ' wɨrɨ' wɨri' nɨyonɨ xwɨ'a' rɨri' nɨri'mɨnɨ amɨ gɨmɨ ŋweagɨ'a'yo wa'ɨ' nurɨmema'na' eŋa'na' sɨ'a' yoparɨ'yi imo'nɨnɨ'a'rɨnɨ.
40024015	“Soyɨ'ne' wɨ'a' ro'kiamoagɨ' Daniero nɨrɨrɨ eaŋɨ'pɨ a'ma' sɨpi' seaika'rɨŋo aŋɨ' awawa' Gorɨxoya' ŋwɨ'a' ikwɨ'ro'nɨŋɨ'wa'mɨ xo'ro'rɨ' nerɨ xwɨrɨ'a' ikɨxe'agɨ nɨwɨnɨrɨ'na' —A'ma' gɨyɨ'ne' xwɨyɨ'a' rɨpɨ ɨ'a' ro'ɨ'a'yɨ'ne', dɨŋɨ' pi'ra'nɨŋɨ' morɨ'ɨnɨ.
40024016	E nɨwɨnɨrɨ'na' Judia pɨropenɨsɨ'yo ŋweagɨ'a'yɨ' dɨ'wɨ'yo na'nɨ e'ɨ' yi'ɨ'rɨxɨnɨ.
40024017	A'ma' gɨyɨ' gɨyɨ' aŋɨ' wai'wɨ'yo nɨpeyiro sea'yɨ'mɨnɨ ikwɨ'ro'nɨŋɨ'wa'mɨ nɨŋwearo'na' ‘Sɨpi' neaika'rɨŋo rɨxa ŋwɨ'a' imo'nɨŋe xwɨrɨ'a' ikɨxearɨnɨ.’ rɨnarɨŋagɨ'a arɨ'a' nɨwirɨ'na' sɨnɨ mepa e'ɨ'rɨxɨnɨ. Nɨwia'pɨ'nɨmea'ma'na' amɨpi' i'nɨmɨ ikwɨ'ro'nɨŋɨ'wa'mɨ weŋɨ'pɨ mieanɨro na'nɨ nɨwepɨ'nɨro mɨpa'wipa sa nɨwepɨ'nɨro dɨ'wɨ'yo na'nɨ aŋɨ'nɨ e'ɨ' yi'ɨ'rɨxɨnɨ.
40024018	A'ma' aiwa' omɨŋɨ'yo yarɨgɨ'a'yɨ' enɨ arɨ'a' e nɨwirɨ'na' a'mɨ iyɨ'a' meaanɨro na'nɨ aŋɨ' e na'nɨ mupa sa dɨ'wɨ'yo na'nɨ e'ɨ' yi'ɨ'rɨxɨnɨ.
40024019	I'na' apɨxɨ' niai'wɨ' agwɨ' egɨ'i'wa tɨ'nɨ sɨnɨ niai'wɨ' amɨŋɨ' narɨgɨ'i'wa tɨ'nɨ aŋɨ'nɨ e'ɨ' upaxɨ' mimo'nɨŋagɨ na'nɨ aweyɨ! Arɨge nero dɨ'wɨ'yo na'nɨ aŋɨ'nɨ e'ɨ' yipɨ'rɨ'a'rɨ'anɨ? Oweoɨ.
40024020	Aŋɨ'nɨ e'ɨ' mupaxɨ' neaimo'nɨnɨgɨnɨrɨ Gorɨxomɨ rɨxɨŋɨ' re urɨ'ɨ'rɨxɨnɨ, ‘I'na' imɨŋɨ' mɨrɨpa e'wɨnɨgɨnɨ. Sabarɨ'a' enɨ mimo'nɨpa e'wɨnɨgɨnɨ.’ urɨ'ɨ'rɨxɨnɨ.
40024021	Ayɨ' rɨpɨ na'nɨ seararɨŋɨnɨ. Gorɨxo xwɨ'a' imɨxɨrɨ aŋɨ'na imɨxɨrɨ eŋe da'nɨ a'ma' xeanɨŋɨ' nimo'ga bagɨ'a aiwɨ sɨpi' seaika'rɨŋo ŋwɨ'a' imo'nɨŋe xwɨrɨ'a' ikɨxe'a'na' xeanɨŋɨ' rɨ'a' tɨ'ŋɨ' seai'meanɨ'a'rɨnɨ. Xeanɨŋɨ' i'na' imo'nɨnɨ'a' rɨpɨ tɨ'nɨ a'mɨ wi' xɨxenɨ imo'nɨnɨ'a' menɨnɨ.
40024022	Gorɨxo xeanɨŋɨ' imo'nɨnɨ'a' apɨ na'nɨ ‘Aŋɨ'nɨ pɨ'nɨ owia'rɨnɨ.’ mɨyaiwia'rɨpa nerɨ sɨŋwɨrɨyɨ', a'ma' wi'yo yea'yɨ' uyimɨxemeapaxɨ'manɨ. A'ma' xɨ'o eyi'roa'rɨŋɨ' eŋagɨ na'nɨ xeanɨŋɨ' apɨ na'nɨ ‘Aŋɨ'nɨ anɨpa' oimo'nɨnɨ.’ rɨnɨ'a'rɨnɨ.
40024023	I'na' a'ma' wi' ‘Sɨŋwɨ' wɨnɨ'poyɨ. Yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o riworɨnɨ.’ re seara'na'ranɨ, wi' ‘Jɨ'iworɨnɨ.’ seara'na'ranɨ, arɨ'a' mɨwipa e'ɨ'rɨxɨnɨ.
40024024	Ayɨ' rɨpɨ na'nɨ seararɨŋɨnɨ. A'ma' wa nɨwia'pɨ'nɨmearo ‘Oxɨ' apɨxɨ' Gorɨxo eyi'roa'rɨŋɨ'yo yapɨ' wi'wapɨyipaxɨ' rɨ'a imo'nɨnɨ?’ nɨyaiwiro yapɨ' wi'wapɨyanɨro na'nɨ wi' ‘Kiraiso, arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'o, ayɨ' nionɨrɨnɨ.’ rɨro wi' ‘Wɨ'a' ro'kiamoarɨŋa'onɨrɨnɨ.’ rɨro nero emɨmɨ' xwe' a'ma' sɨŋwɨ' mɨwɨnarɨgɨ'a'pɨ ero aya' rɨwamo'nɨpaxɨ' bɨ ero epɨ'rɨ'a'rɨnɨ.
40024025	Pi'ra'nɨŋɨ' arɨ'a' mo'nɨ'poyɨ. Amɨpi' rɨ'we'na' imo'nɨnɨ'a'pɨ na'nɨ rɨxa a'waŋɨ' seararɨŋagɨ yapɨ' seai'wapɨyipɨ'rɨxɨnɨrɨ na'nɨ dɨŋɨ' nɨmoro e'ɨ'rɨxɨnɨ.
40024026	Nionɨ rɨxa pi'ra'nɨŋɨ' a'waŋɨ' searɨ'a' eŋagɨ na'nɨ a'ma' wi' ‘Arɨ'a' e'poyɨ. O a'ma' na'nɨ dɨŋɨ' meaŋe jɨ'amɨ ŋweanɨ.’ seara'na' soyɨ'ne' arɨ'a' nɨwiro mupa e'ɨ'rɨxɨnɨ. Wi' ‘Arɨ'a' e'poyɨ. O aŋɨ'yo na' i'nɨmɨ yumɨ'i' ŋweanɨ.’ seara'na' arɨ'a' mɨwipa e'ɨ'rɨxɨnɨ.
40024027	A'ma' imo'nɨŋa'onɨ nɨweapɨrɨ'na' a'piaŋwɨ' nerɨ'na' aŋɨ' ɨkwɨ'ro'nɨŋɨ' nɨmɨnɨ wɨ'a' o'kiarɨŋɨ'pa nionɨ enɨ wɨ'a' no'ki'a weapɨmɨ'a' eŋagɨ na'nɨ a'ma' wi' ‘O yumɨ'i' e ŋweanɨ.’ seara'na'yɨ', arɨ'a' mɨwipa e'ɨ'rɨxɨnɨ.” nurɨrɨ
40024028	awa re oyaiwi'poyɨnɨrɨ, “Nionɨ weapɨmɨ'ae' na'nɨ a'ma' a'waŋɨ' wi' rɨpaxɨ' menɨnɨ. A'ma' nɨ'nɨ sɨŋwɨ' nanɨpɨ'rɨ'a'rɨnɨ.” oyaiwi'poyɨnɨrɨ ewayɨ' ikaxɨ' rɨpɨ urɨŋɨnigɨnɨ, “Naŋwɨ' pɨyɨ' weŋe apurɨ' obaxɨ' pe'narɨŋɨ'rɨnɨ.” urɨŋɨnigɨnɨ.
40024029	A'mɨ re urɨŋɨnigɨnɨ, “E nerɨ ai' xeanɨŋɨ' apɨ nɨ'nɨ rɨxa nɨseai'mea'ma'na' eŋa'na' apaxɨ' me' sogwɨ' sɨ'a' yinɨrɨ ema' wɨ'a' mo'nɨpa erɨ siŋɨ' aŋɨ'namɨ da'nɨ exwea'nowirɨ erɨ amɨpi' eŋɨ' ea'nɨŋɨ' aŋɨ'namɨ eŋɨ'yɨ' u'pɨyinɨrɨ erɨ rɨxa nema'na' eŋa'na'
40024030	nionɨ ekɨyiŋɨ'nɨŋɨ' niga nɨweapɨrɨ a'ma' nɨyonɨ sɨŋa'nɨ wimo'na'na' a'ma' gwɨ' arɨ' ari' nɨ'nɨ a'ma' imo'nɨŋa'onɨ nikɨ'nɨmɨ gɨ' eŋɨ' ea'nɨŋɨ' tɨ'nɨ aŋɨ' pɨrɨ'yo da'nɨ agwɨ' tɨ'nɨ weaparɨŋagɨ sɨŋwɨ' nɨnanɨro'na' ŋwɨ' eapɨ'rɨ'a'rɨnɨ.
40024031	E yarɨ'na' pe'ka'kɨ' aga eŋɨ' tɨ'nɨ rɨnɨ'agɨ nionɨ gɨ' aŋɨ'najowa a'ma' oxɨ' apɨxɨ' Gorɨxo eyi'roa'rɨŋɨ'yɨ' xwɨ'a' rɨri' nɨri'mɨnɨ amɨ gɨmɨ ŋweagɨ'a'yo wirɨmeapɨ'rɨ urowa'rɨmɨ'a'rɨnɨ.
40024032	“Soyɨ'ne' ewayɨ' ikaxɨ' i'kɨ'a' pikɨ'na na'nɨ rɨnɨŋɨ'pɨ na'nɨ dɨŋɨ' nɨmoro nɨjɨ'a' imo'nɨ'poyɨ. I'kɨ'a' pikɨ'na mɨmiŋwɨ' nea'nowima'na' a'mɨ iniɨgɨ' sɨxɨ' ni'nɨrɨ rɨxa mɨŋɨ' ina'na', ‘Rɨxa xwiogwɨ'rɨ'anɨ?’ yaiwiarɨgɨ'a'rɨnɨ.
40024033	Sɨŋwɨ' e nɨwɨnɨro yaiwiarɨgɨ'a'pa nionɨ seararɨŋa'yɨ' nɨ'nɨ imo'narɨŋagɨ nɨwɨnɨrɨ'na' re yaiwi'ɨ'rɨxɨnɨ, ‘O nɨweapɨnɨ na'nɨ rɨxa ɨ'wi' e'nɨŋɨ' rɨro'napɨnɨ? Oyɨnɨ.’ yaiwi'ɨ'rɨxɨnɨ.
40024034	Nepa seararɨŋɨnɨ. A'ma' ri'na' ŋweagɨ'a'yɨ'ne' wiyɨ'ne' sɨnɨ mɨpe' ŋweaŋa'na' amɨpi' nionɨ seararɨŋa'pɨ nimo'nɨnɨ'a'rɨnɨ.
40024035	Aŋɨ'na tɨ'nɨ xwɨ'a'ri' tɨ'nɨ anɨpa' imo'nɨnɨ'a' eŋagɨ aiwɨ xwɨyɨ'a' nionɨya' wi' surɨ'ma' imo'nɨnɨ'a'manɨ.
40024036	“Nionɨ a'mɨ gi'nɨ gi'na' nɨweapɨmɨ'a' na'nɨyɨ' a'ma' nɨ'nɨ aiwɨ wo nɨjɨ'a' mimo'nɨnɨ. Aŋɨ'najɨ' aiwɨ nionɨ aiwɨ nɨjɨ'a' mimo'nɨŋwɨnɨ. Sa gɨ' a'ponɨ nɨjɨ'a'rɨnɨ.
40024037	A'ma' imo'nɨŋa'onɨ a'mɨ weapa'na' a'ma' Nowao tɨ'ŋi'na' yagɨ'a'pa axɨ'pɨ yarɨŋagɨ'a wɨnɨmɨ'a'rɨnɨ.
40024038	Iniɨgɨ' waxɨ' sɨnɨ nɨro'ga mɨwia'pɨ'nɨmeapa eŋa'na' ayɨ' sɨ'a' Nowao sɨpɨxɨ'yo pa'winɨ'e na'nɨnɨ re ne'ra ugɨ'awixɨnɨ. ‘Gorɨxo iniɨgɨ' waxɨ' tɨ'nɨ xwɨrɨ'a' wi' neaikɨxenɨ'a'manɨ.’ nɨyaiwiro aiwa' nɨro iniɨgɨ' nɨro ne'ra nuro apɨxɨ' nɨŋwɨra'ra uro nɨmea'a uro ne'ra nu'ɨsa'na'
40024039	‘Pi' pi' neai'meanɨ'a'rɨ'anɨ?’ mɨyaiwi' ne'ra warɨ'na' iniɨgɨ' waxɨ' nɨma'ro'mɨ uŋɨnigɨnɨ. A'ma' imo'nɨŋa'onɨ a'mɨ nɨweapɨrɨ'na' a'ma' maiwi' axɨ'pɨ e ne'ra warɨŋagɨ'a wi'mea'mɨ'a'rɨnɨ.
40024040	Sɨ'a' nionɨ weapɨmɨ'a'yimɨ a'ma' wau', aiwa' omɨŋɨ'yo yarɨgɨ'i'wau' gɨ' aŋɨ'najowa wɨ'omɨ nɨwirɨmearo ai' wɨ'omɨ e wa'rɨpɨ'rɨ'a'rɨnɨ.
40024041	Apɨxɨ' wi'pau' enɨ pɨrawa' yunɨ' ikɨxe'mɨ' yarɨ'na' wɨ'i'mɨ nɨwirɨmearo wɨ'i'mɨ e wa'rɨpɨ'rɨ'a'rɨnɨ.
40024042	Ayɨna'nɨ soyɨ'ne' awi'nɨŋɨ' ŋwearɨ'ɨnɨ. Dɨxɨ' A'mɨna'onɨ bɨmɨ'a' na'nɨ soyɨ'ne' majɨ'a' imo'nɨŋagɨ'a na'nɨ dɨŋɨ' tɨ'nɨ ŋwea'ɨ'rɨxɨnɨ.
40024043	Ewayɨ' ikaxɨ' rɨpɨ na'nɨ enɨ dɨŋɨ' mo'poyɨ. A'ma' wo, aŋɨ' xia'wo ‘Ɨ'wɨ' meaarɨŋo sɨ'a' rɨyimɨ ri'na' bɨnɨrɨ'enɨŋoɨ?’ nɨyaiwirɨ sɨŋwɨrɨyɨ', awi' nɨŋwearɨ'na' xe nɨ'kwirɨ opa'winɨrɨ sɨŋwɨ' wɨnɨmɨnɨrɨ eŋɨ'manɨ.
40024044	A'ma' imo'nɨŋa'onɨ weapɨmɨ'a'yi na'nɨ enɨ soyɨ'ne' sɨnɨ majɨ'a' eŋagɨ'a na'nɨ awi'nɨŋɨ' ŋwea'ɨ'rɨxɨnɨ.” urɨŋɨnigɨnɨ.
40024045	Jisaso ewayɨ' ikaxɨ' a'mɨ bɨ urɨmɨnɨrɨ na'nɨ yarɨŋɨ' re wiŋɨnigɨnɨ, “Omɨŋɨ' wiiarɨŋɨ'yɨ' wo xegɨ' bosoya' maŋɨ' arɨ'a' nɨwirɨ dɨŋɨ' neŋwɨperɨ nerɨ'na'yɨ' arɨge imo'nɨnɨ? O re imo'nɨnɨ. O omɨŋɨ' rɨpɨ na'nɨ bosɨwo oimo'nɨrɨ xegɨ' boso rɨ'peaŋorɨnɨ. O xegɨ' bosoya' omɨŋɨ' wiiarɨgɨ'a'yo umeirɨ aiwa' yaŋɨ' umeirɨ yarɨŋorɨnɨ.
40024046	Boso amɨ da'nɨ nɨbɨrɨ xegɨ' bosɨwo rɨ'peaŋo xa'mɨ yagɨ'pa axɨ'pɨ pi'ra'nɨŋɨ' yarɨŋagɨ nɨwɨnɨrɨ'na'yɨ', bosɨwo yayɨ' owinɨnɨ.
40024047	Nepa seararɨŋɨnɨ. O pi'ra'nɨŋɨ' yarɨŋagɨ nɨwɨnɨrɨ'na'yɨ', xegɨ' omɨŋɨ' nɨ'nɨ enɨ menɨ'a na'nɨ rɨ'peanɨ'a'rɨnɨ.
40024048	E nerɨ aiwɨ bosɨwɨ' axo ‘Gɨ' boso yapapɨ'nɨ bɨnɨmenɨŋoɨ.’ nɨyaiwirɨ
40024049	xegɨ' omɨŋɨ' anɨ wiiarɨgɨ'a'wamɨ iwaŋɨ' nɨme'perɨ a'ma' papɨkɨ' yarɨgɨ'a' wa tɨ'nɨ iniɨgɨ' nɨro aiwa' nɨro ne'ra nurɨ'na'
40024050	‘Boso sɨ'a' rɨyimɨ nɨbɨnɨmenɨŋoɨ.’ nɨyaiwirɨ yarɨŋɨ'yɨ' wɨyimɨ, sɨ'a' xɨ'o bɨnɨyimɨ majɨ'a' nimo'nɨrɨ yarɨŋɨ'yimɨ boso rɨxa nɨre'mo'napɨrɨ re winɨ'a'rɨnɨ.
40024051	Omɨ mɨŋɨ' nɨwa'kwirɨ a'ma' naŋɨ' ero sɨpi' ero yarɨgɨ'a'yɨ' tɨ'ŋɨ' e wa'rɨnɨ'a'rɨnɨ. E rɨ'nɨŋɨ' xwe' winarɨ'na' ŋwɨ' earo magi' i'ro'nɨro epɨ'rɨ'erɨnɨ.” Jisaso ewayɨ' xwɨyɨ'a' e urɨŋɨnigɨnɨ.
40025001	Jisaso ewayɨ' xwɨyɨ'a' re urɨŋɨnigɨnɨ, “A'ma' ‘Gorɨxo xɨ'o xegɨ' xwioxɨ'yo mɨmea'mɨ' nerɨ oneameŋweanɨ.’ yaiwi'ɨ'a'yɨ' apɨxɨ' apɨya' we' wu'kau' riwa'nɨŋɨ' imo'nɨŋoɨ. I'wa ‘Negɨ' a'ma' o xegɨ' apɨxɨ' sɨŋɨ' meani'mɨ nɨwirɨmiaumɨ bɨnɨŋoɨ.’ rɨnɨ'agɨ arɨ'a' nɨwiro o'ɨ' e oneairɨmea'ronɨrɨ wigɨ' ramɨxɨ' xɨxegɨ'nɨ nɨmɨxa'ro'mɨ nuro o'ɨ' e wenɨŋɨ' nero ŋweagɨ'i'warɨnɨ.
40025002	Apɨxɨ' we' na' wu'nɨ i'wa majɨmajɨ'a' ika'rɨnɨgɨ'i'warɨnɨ. We' wɨ'u'mɨ da'ŋɨ' wi'wa dɨŋɨ' pi'ra'nɨŋɨ' mogɨ'i'warɨnɨ.
40025003	Majɨmajɨ'a' ika'rɨnɨ'i'wa ramɨxɨ' nɨmaxɨrɨ'na' piurɨ' sɨxɨ' mɨmaxɨrɨgɨ'i'warɨnɨ.
40025004	Dɨŋɨ' pi'ra'nɨŋɨ' mo'ɨ'i'wa ramɨxɨ' nɨmaxɨrɨ'na' piurɨ' sɨxɨ' enɨ xɨxegɨ'nɨ maxɨrɨgɨ'i'warɨnɨ.
40025005	I'wa wenɨŋɨ' nerɨ ŋweaŋa'na' apɨxɨ' sɨŋɨ' meano sɨnɨ sɨ'a' o'rɨpɨ'nɨ' yarɨ'na' i'wa sa' nio'wa'rɨ' nero rɨxa sa' weŋa'na'
40025006	rɨxa a'rɨwegɨ' imo'na'na' rɨ'aiwa' re rɨnɨŋɨnigɨnɨ, ‘Wenɨŋɨ' e'poyɨ. Apɨxɨ' sɨŋɨ' mea'o rɨxa iwo barɨnɨ. Seyɨ'ne' o'ɨ' e wirɨme'napɨ'poyɨ.’ rɨnɨ'agɨ arɨ'a' nɨwiro
40025007	apɨxɨ' apɨya' ni'wanɨ nɨwia'pɨ'nɨmearo ramɨxɨ' a'pia'wɨ' xwe' owenɨrɨ ɨ'a' nɨkɨnɨmɨxɨma'na'
40025008	majɨ'a' ika'rɨnɨ'i'wa wigɨ' piurɨ' yea'yɨ' nerɨ ramɨxɨ' supa'rarɨŋagɨ nɨwɨnɨro dɨŋɨ' pi'ra'nɨŋɨ' mo'ɨ'i'wamɨ re urɨgɨ'awixɨnɨ, ‘Negɨ' ramɨxɨ' supa'rɨmɨnɨrɨ yarɨŋagɨ na'nɨ sewayɨ'ne' piurɨ' bɨ neaiapɨ'poyɨ.’ urɨ'agɨ'a aiwɨ
40025009	i'wa re urɨgɨ'awixɨnɨ, ‘Oweoɨ, piurɨ' newane'ya' ramɨxɨ' sewayɨ'ne'ya' tɨ'nɨ newane'ya' tɨ'nɨ xɨxenɨ mimo'nɨnɨ. Newane'ya' enɨ supa'rɨnɨgɨnɨ. Sewayɨ'ne' nuro segɨ' enɨ sɨtɨwa' aŋɨ'yo a'ma' piurɨ' bɨ' yarɨgɨ'a'yo bɨ' e'poyɨ.’ urɨ'agɨ'a
40025010	majɨmajɨ'a' ika'rɨnɨ'i'wa piurɨ' bɨ' yanɨro na'nɨ u'a'na' a'ma' apɨxɨ' sɨŋɨ' mea'o nɨbɨrɨ apɨya' wi'wa pi'ra'nɨŋɨ' nimɨxɨnɨrɨ wenɨŋɨ' nero ŋweagɨ'i'wa o tɨ'nɨ nerɨmea'nɨmɨ aŋɨ' aiwa' apɨxɨ' meanɨ na'nɨ imɨxa'rɨ'e na'nɨ nuro aŋɨ'yo pa'wi'a'na' o'waŋɨ' ya'rɨnɨŋɨnigɨnɨ.
40025011	O'waŋɨ' rɨxa nɨya'rɨnɨma'na' eŋa'na' apɨya' piurɨ' bɨ' yanɨro u'ɨ'i'wa nɨbɨro bɨ'arɨwa'mɨ da'nɨ re urɨgɨ'awixɨnɨ, ‘A'mɨna'oxɨnɨ, A'mɨna'oxɨnɨ, newane' o'waŋɨ' neaɨ'kwiomeaɨ.’ urɨ'agɨ'a ai'
40025012	o re urɨŋɨnigɨnɨ, ‘Nionɨ nepa seararɨŋɨnɨ. Nionɨ sewayɨ'ne' na'nɨ majɨ'onɨrɨnɨ.’ urɨŋɨnigɨnɨ.” Jisaso ewayɨ' xwɨyɨ'a' e nurɨrɨ
40025013	re urɨŋɨnigɨnɨ, “Sɨ'a' nionɨ weapɨmɨ'a'yi soyɨ'ne' majɨ'a' eŋagɨ na'nɨ pi'ra'nɨŋɨ' wenɨŋɨ' nero awi'nɨŋɨ' ŋwea'ɨ'rɨxɨnɨ.
40025014	“Ayɨ' rɨpɨ na'nɨ ‘Awi'nɨŋɨ' ŋwea'ɨ'rɨxɨnɨ.’ seararɨŋɨnɨ. Nionɨ a'mɨ nɨweapɨrɨ'na' a'ma' nionɨ nɨxɨ'darɨgɨ'a'yo wigɨ' niiarɨgɨ'a'pɨ xɨxenɨ wiimɨ'a' eŋagɨ na'nɨ nionɨ a'ma' amɨpi' mɨmu'ro'nɨŋɨ' ro'nɨŋɨ' imo'nɨŋɨnɨ. O xegɨ' aŋɨ' wi'yo urɨ'naumɨnɨrɨ nerɨ'na' a'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'wamɨ ‘Eɨnɨ.’ nurɨrɨ xegɨ' iyɨ'a' ɨ'a' nɨgwɨ' amɨpi' pi'ra'nɨŋɨ' umeipɨ'rɨ na'nɨ yaŋɨ' nɨwirɨ'na'
40025015	omɨŋɨ' xɨxenɨ epaxowa eŋagɨ nɨwɨnɨrɨ womɨ nɨgwɨ' K5,000 mɨnɨ wirɨ womɨ K2,000 mɨnɨ wirɨ womɨ K1,000 mɨnɨ wirɨ nemo aŋɨ' wi'yo urɨ'naumɨnɨrɨ uŋɨnigɨnɨ.
40025016	Nɨgwɨ' K5,000 wi'o apaxɨ' me' nurɨ nɨgwɨ' apɨ tɨ'nɨ omɨŋɨ' nerɨ'na' saya' nimɨxɨrɨ a'mɨ K5,000 bɨ saya' imɨxɨŋɨnigɨnɨ.
40025017	Nɨgwɨ' K2,000 wi'o enɨ nɨgwɨ' apɨ tɨ'nɨ omɨŋɨ' nerɨ'na' a'mɨ K2,000 bɨ saya' imɨxɨŋɨnigɨnɨ.
40025018	E nerɨ ai' nɨgwɨ' K1,000 wi'o nɨgwɨ' apɨ nɨmea'mɨ nurɨ mi'nɨŋwɨ' nɨrɨpɨma'na' mɨraxwoya' nɨgwɨ' pɨ'nɨ' e tɨŋɨnigɨnɨ.
40025019	Mɨraxwo aŋɨ' wi'yo urɨ'naumɨnɨrɨ wago neme'ɨsa'na' a'mɨ nɨbɨrɨ ‘Gɨ' nɨgwɨ' rɨxa saya' nimɨxa ugɨ'a'rɨ'anɨ? Sɨŋwɨ' owɨnɨmɨnɨ.’ nɨyaiwirɨ ‘Gɨ' omɨŋɨ' niiarɨgɨ'a' nɨgwɨ' wiŋa'wa obɨ'poyɨ.’ ra'na'
40025020	a'ma' nɨgwɨ' K5,000 wiŋo nɨgwɨ' xɨ'o wiŋɨ'pɨ tɨ'nɨ nɨgwɨ' K5,000 xɨ'o saya' imɨxɨŋɨ'pɨ tɨ'nɨ nɨmea'mɨ nɨbɨrɨ sɨwa' nɨwirɨ re urɨŋɨnigɨnɨ, ‘Mɨraxwe, joxɨ xa'mɨ K5,000 niapɨŋɨ'pɨ a'mɨ nionɨ saya' nimɨxɨrɨ'na' K5,000 a'mɨ bɨ imɨxɨŋa' rɨpɨ sɨŋwɨ' wɨneɨ.’ urɨ'agɨ
40025021	mɨraxwo re urɨŋɨnigɨnɨ, ‘Gɨ' omɨŋɨ' niiarɨŋoxɨnɨ, joxɨ omɨŋɨ' niirɨ'na' anɨŋɨ' minɨ' naŋɨ' niiarɨŋoxɨnɨ, joxɨ awiaxɨ' e'ɨ'rɨnɨ. Omɨŋɨ' onɨmia' nionɨ siapɨŋa'pɨ joxɨ anɨŋɨ' minɨ' pi'ra'nɨŋɨ' niiŋɨ' eŋagɨ na'nɨ gɨ' amɨpi' obaxɨ'yo merɨ'a na'nɨ “Bosɨwoxɨnɨ” nɨrɨrɨrɨ orɨrɨ'pea'mɨnɨ. Joxɨ nɨ'wiapɨrɨ nionɨ tɨ'nɨ nawi'nɨ nɨŋwearɨ'na' yayɨ' nionɨ ninarɨŋɨ'pa axɨ'pɨ yayɨ' osinɨnɨ.’ urɨŋɨnigɨnɨ.
40025022	A'ma' nɨgwɨ' K2,000 wiŋo nɨbɨrɨ re urɨŋɨnigɨnɨ, ‘Mɨraxwe, joxɨ K2,000 niapɨŋɨ'pɨ nionɨ saya' nimɨxɨrɨ'na' K2,000 a'mɨ bɨ rɨpɨ xɨrɨŋa' rɨpɨ sɨŋwɨ' wɨneɨ.’ urɨ'agɨ
40025023	mɨraxwo re urɨŋɨnigɨnɨ, ‘Gɨ' omɨŋɨ' nɨniiarɨŋoxɨnɨ, joxɨ omɨŋɨ' niirɨ'na' anɨŋɨ' minɨ' naŋɨ' niiarɨŋoxɨnɨ, joxɨ awiaxɨ' e'ɨ'rɨnɨ. Omɨŋɨ' onɨmia' nionɨ siapɨŋa'pɨ joxɨ anɨŋɨ' minɨ' pi'ra'nɨŋɨ' niiŋɨ' eŋagɨ na'nɨ gɨ' amɨpi' obaxɨ'yo merɨ'a na'nɨ “Bosɨwoxɨnɨ” nɨrɨrɨrɨ orɨrɨ'pea'mɨnɨ. Joxɨ nɨ'wiapɨrɨ nionɨ tɨ'nɨ nawi'nɨ nɨŋwearɨ'na' yayɨ' nionɨ ninarɨŋɨ'pa axɨ'pɨ yayɨ' osinɨnɨ.’ urɨŋɨnigɨnɨ.
40025024	A'ma' nɨgwɨ' K1,000 wiŋo nɨbɨrɨ re urɨŋɨnigɨnɨ, ‘Mɨraxwe, joxɨ arɨ'a' rɨ'a' we' rarɨŋoxɨrɨnɨ. Aiwa' joxɨ jɨwanɨŋoxɨ ɨwɨ'a' murɨŋe mirɨ ɨwɨ' mɨmo' eŋe mirɨ yarɨŋoxɨ eŋagɨ na'nɨ
40025025	nionɨ wa'yɨ' nerɨ nɨgwɨ' K1,000 joxɨ niapɨŋɨ'pɨ nɨmea'mɨ nurɨ xwɨ'a' weya'rɨŋa'rɨnɨ. Sɨŋwɨ' wɨneɨ. Dɨxɨ' nɨgwɨ'pɨ ripɨrɨnɨ.’ urɨ'agɨ ai'
40025026	mɨraxwo re urɨŋɨnigɨnɨ, ‘Gɨ' omɨŋɨ' niiarɨŋɨ' rɨ'wɨ' sɨwɨ'a' yiŋɨ' roxɨnɨ, joxɨ sɨpi'nɨ eŋɨ'rɨnɨ. Joxɨ “Xewanɨŋo ɨwɨ'a' murɨŋe mirɨ ɨwɨ' mɨmo' eŋe mirɨ yarɨŋorɨnɨ.” nɨniaiwirɨ na'nɨ
40025027	nɨgwɨ' nionɨ siapɨŋa'pɨ pi' na'nɨ nɨgwɨ' aŋɨ'yo mɨtɨpa eŋɨ'rɨnɨ. E nɨtɨrɨ sɨŋwɨrɨyɨ', nɨgwɨ' apɨ tɨ'nɨ a'mɨ bɨ sea'yɨ e ikwia'rɨnɨŋa'na' mea'mɨnɨrɨ e'a'rɨnɨ.’ nurɨrɨ
40025028	wamɨ re urɨŋɨnigɨnɨ, ‘Nɨgwɨ' K1,000 xɨrɨŋomɨ nura'pɨro K10,000 xɨrɨŋomɨ mɨnɨ wi'poyɨ.
40025029	Ayɨ' rɨpɨ na'nɨ seararɨŋɨnɨ. A'ma' gɨyɨ' gɨyɨ' nionɨ wiŋa'pɨ pi'ra'nɨŋɨ' mɨmepa nerɨ kikiɨ'a' nerɨ'na'yɨ' apɨ ai' nura'pɨmɨ'a'rɨnɨ.
40025030	Omɨŋɨ' niiarɨŋɨ' sɨpi'omɨ ɨ'a' nɨxero sɨ'a' yinɨŋɨ' bɨ'arɨwa'mɨnɨ moai'poyɨ. Sɨ'a' yinɨŋeyɨ' rɨ'nɨŋɨ' ayɨkwɨ' mɨwinɨpa enɨ'a' eŋagɨ na'nɨ a'ma' ŋwɨ' earo magi' i'ro'nɨro epɨ'rɨ'erɨnɨ.’” Jisaso ewayɨ' xwɨyɨ'a' e urɨŋɨnigɨnɨ.
40025031	A'mɨ re urɨŋɨnigɨnɨ, “A'ma' imo'nɨŋa'onɨ mɨxɨ' ina'yɨ' nimo'nɨrɨ nikɨ'nɨma'na' gɨ' aŋɨ'najowa tɨ'nɨ nawi'nɨ xɨxɨ'ea'nɨŋɨ' niga nɨweapɨrane i'kwiaŋwɨ' a'ma'yo mi' o'mo'mɨxɨmɨ' emɨ'a'namɨ e'ɨ' ŋwea'a'na'
40025032	a'ma' gwɨ' wɨrɨ' wɨri' nɨ'nɨ gɨ' sɨ'mɨmaŋɨ'mɨnɨ awi' eaa'rɨpɨ'rɨ'a'rɨnɨ. Awi' eaa'ra'na' nionɨ a'ma' sipɨsipɨ' mearɨgɨ'a'wa sipɨsipɨ' tɨ'nɨ meme' tɨ'nɨ neyi'roro sipɨsipɨ' mɨda'nɨ meme' mɨda'nɨ wa'rarɨgɨ'a'pa a'ma'yo axɨ'pɨ e neyi'rorɨ mɨdɨmɨda'nɨ nɨwa'rɨrɨ'na'
40025033	sipɨsipɨ' we' na'u'mɨnɨ wa'rɨrɨ meme' onamɨŋu'mɨnɨ wa'rɨrɨ emɨ'a'rɨnɨ.
40025034	E nema'na' mɨxɨ' ina'yonɨ we' na'u'mɨnɨ nɨŋweagɨ'a'yo re urɨmɨ'a'rɨnɨ, ‘A'ma' gɨ' a'po pi'ra'nɨŋɨ' seaimɨxɨ'ɨ'yɨ'ne' nɨ'wiapɨro oya' xwioxɨ'yo ŋwea'poyɨ. Aŋɨ' o xwɨ'a'ri' imɨxɨrɨ aŋɨ'na imɨxɨrɨ eŋe da'nɨ seyɨ'ne' na'nɨ we' roa'rɨŋe nɨ'wiapɨro ŋwea'poyɨ.
40025035	Ayɨ' rɨpɨ na'nɨ seararɨŋɨnɨ. Nionɨ agwɨ' niarɨ'na' seyɨ'ne' aiwa' bɨ niapagɨ'a'rɨnɨ. Iniɨgɨ' na'nɨ nina'na' iniɨgɨ' bɨ niapagɨ'a'rɨnɨ. Nionɨ aŋɨ' mɨda'ŋonɨ eŋa'na' seyɨ'ne' nɨnipemea'mɨ wagɨ'a'rɨnɨ.
40025036	Iyɨ'a' mayonɨ eŋa'na' bɨ nɨpa'ragɨ'a'rɨnɨ. Sɨmɨxɨ' yarɨ'na' seyɨ'ne' nɨbɨro nɨmeŋweaagɨ'a'rɨnɨ. Gwɨ' aŋɨ'yo ŋweaŋa'na' seyɨ'ne' xwɨyɨ'a' nɨŋwe'napagɨ'a'rɨnɨ.’ urɨmɨ'a'rɨnɨ.
40025037	E ura'na' a'ma' we' ro'nɨgɨ'a'yɨ' re nɨrɨpɨ'rɨ'a'rɨnɨ, ‘A'mɨna'oxɨnɨ, gi'na' agwɨ' na'nɨ yarɨ'na' sɨŋwɨ' nɨranɨrane aiwa' siapagwa'rɨnɨ? Gi'na' iniɨgɨ' na'nɨ sina'na' iniɨgɨ' siapagwa'rɨnɨ?
40025038	Gi'na' joxɨ aŋɨ' mɨda'ŋoxɨ'nɨŋɨ' imo'nɨŋa'na' nɨsipemea'mɨ wagwa'rɨnɨ? Gi'na' iyɨ'a' mayoxɨ emearɨŋagɨ nɨranɨrane iyɨ'a' rɨpa'ragwa'rɨnɨ?
40025039	Gi'na' joxɨ sɨmɨxɨ' yarɨŋagɨ rɨmeŋweaagwa'rɨnɨ? Gi'na' gwɨ' aŋɨ'yo ŋweaŋa'na' xwɨyɨ'a' rɨŋwe'napagwa'rɨnɨ?’ nɨra'na'
40025040	mɨxɨ' ina'yonɨ re urɨmɨ'a'rɨnɨ, ‘Nepa seararɨŋɨnɨ, “Seyɨ'ne' a'ma' nionɨ gɨ' imo'nɨgɨ'a' tɨ'yo sɨpi' apiamɨ aiwɨ arɨra' nɨwirɨ e nɨwirɨ'na'yɨ' ayɨ' nionɨ'nɨŋɨ' niagɨ'awixɨnɨ.” seararɨŋɨnɨ.’ urɨmɨ'a'rɨnɨ.
40025041	E nurɨma'na' we' onamɨŋu'mɨnɨ nɨŋweagɨ'a'yo re urɨmɨ'a'rɨnɨ, ‘Gorɨxo na'nɨ ramɨxɨnɨgɨ'a'yɨ'ne' pɨ'nɨ nɨnɨwia'rɨmɨ nuro rɨ'a' anɨŋɨ' wearɨŋɨ' xɨ'o obo tɨ'nɨ aŋɨ'najɨ' xɨ'omɨ ɨ'wɨ' wika'rɨgɨ'a'wa tɨ'nɨ na'nɨ imɨxa'rɨŋɨ'ri'mɨ na'nɨ u'poyɨ.
40025042	Ayɨ' rɨpɨ na'nɨ seararɨŋɨnɨ. Nionɨ agwɨ' na'nɨ yarɨ'na' seyɨ'ne' aiwa' bɨ mɨniapagɨ'a'rɨnɨ. Iniɨgɨ' na'nɨ nina'na' bɨ mɨniapagɨ'a'rɨnɨ.
40025043	Aŋɨ' mɨda'ŋonɨ eŋa'na' nɨnipemea'mɨ wagɨ'a'manɨ. Iyɨ'a' mayonɨ emearɨ'na' iyɨ'a' bɨ mɨnɨpa'ragɨ'a'rɨnɨ. Sɨmɨxɨ' weŋa'na' mɨnɨmeŋweaagɨ'a'rɨnɨ. Gwɨ' aŋɨ'yo ŋweaŋa'na' xwɨyɨ'a' mɨnɨŋwe'napagɨ'a'rɨnɨ.’ ura'na'
40025044	wiwanɨŋɨ'yɨ' re nɨrɨpɨ'rɨ'a'rɨnɨ, ‘A'mɨna'oxɨ gi'na' joxɨ agwɨ' na'nɨ erɨ iniɨgɨ' na'nɨ sinɨrɨ aŋɨ' mɨda'ŋoxɨ imo'nɨrɨ iyɨ'a' mayoxɨ erɨ sɨmɨxɨ' werɨ gwɨ' aŋɨ'yo ŋwearɨ yarɨŋagɨ nene sɨŋwɨ' nɨranɨrane arɨra' mɨsipa yagwa'rɨnɨ?’ nɨra'na'
40025045	ayo re urɨmɨ'a'rɨnɨ, ‘Nepa seararɨŋɨnɨ. Seyɨ'ne' a'ma' nionɨ gɨ' imo'nɨgɨ'a' tɨ'yo sɨpi' apiamɨ aiwɨ arɨra' mɨwipa nerɨ'na'yɨ' ayɨ' nionɨ enɨ'nɨŋɨ' niagɨ'awixɨnɨ.’ ura'na'
40025046	ayɨ' rɨ'nɨŋɨ' anɨŋɨ' winɨne na'nɨ upɨ'rɨ'a'rɨnɨ. E nerɨ ai' we' ro'nɨgɨ'a'yɨ' dɨŋɨ' nɨyɨmɨŋɨ'pɨ tɨ'gɨ'a'yɨ' ŋweapɨ'rɨ'e na'nɨ upɨ'rɨ'a'rɨnɨ.” urɨŋɨnigɨnɨ.
40026001	Jisaso xwɨyɨ'a' apɨ nɨpɨnɨ nurɨ'ɨsa'na' xegɨ' wiepɨsarɨŋowamɨ re urɨŋɨnigɨnɨ,
40026002	“Soyɨ'ne' nɨjɨ'a'rɨnɨ. Rɨxa sɨ'a' wɨyau' o'ra'na' sɨ'a' Gorɨxoya' aŋɨ'najo negɨ' arɨ'owamɨ mɨpɨki' mu'roŋɨ'yi —Eŋi'na' sɨ'a' ayi Judayo Isipɨyɨ' mɨxɨ' ina'yo ɨ'a' xeŋwɨra'rɨŋa'na' Gorɨxo niai'wɨ' xa'mɨŋɨ' nɨyonɨ opɨki'mɨnɨrɨ aŋɨ'najɨ' oya'o urowa'rɨŋɨ' aiwɨ Judayɨ' o ŋwɨ' ikaxɨ' urɨŋɨ'pɨ tɨ'nɨ xɨxenɨ nero bisɨ'kerɨ'a' yisɨ' mayɨ' u'rapi' nimɨxɨro nɨnɨro sipɨsipɨ' mia' nɨpɨkiro o'waŋɨ'yo ragɨ' xo'pe' ya'rɨ'a' eŋagɨ na'nɨ aŋɨ'najo ayo mu'roŋɨnigɨnɨ. Ayɨna'nɨ xwiogwɨ' o o pwe'a'na' sipɨsipɨ' mia' nɨpɨkiro bisɨ'kerɨ'a' yisɨ' mayɨ' u'rapi' nimɨxɨro narɨgɨ'a'rɨnɨ. “Sɨ'a' ayi imo'na'na' wa a'ma' imo'nɨŋa'onɨ ɨ'a' nɨnɨxero e'ma'yɨ' i'kɨ'a'yo oyekwɨroa'rɨ'poyɨnɨrɨ mɨnɨ nɨwipɨ'ra'oɨ.” urɨŋɨnigɨnɨ.
40026003	I'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' wigɨ' a'mɨna'owa tɨ'nɨ awa nerɨmea'nɨro aŋɨ' apaxɨ'pa'nɨŋɨ' imo'nɨgɨ'a'wamɨ sea'yɨ e imo'nɨŋo, xegɨ' yoɨ' Kaiapasoyɨ rɨnɨŋoya'yo awi' nea'nɨro
40026004	mekaxɨ' re megɨ'awixɨnɨ, “Jisasomɨ pɨkianɨyɨ' yumɨ'i' arɨge nerane ɨ'a' xɨranɨre'wɨnɨ?” mekaxɨ' e nɨmero'na'
40026005	re nɨra ugɨ'awixɨnɨ, “None a'ma'yo mɨxɨ' e'mɨxamoanɨgɨnɨ. Aiwa' sɨ'a' Gorɨxo negɨ' arɨ'owamɨ mɨpɨki' mu'roŋɨ'yi na'nɨ imɨxarɨ'na' ɨ'a' mɨxɨrɨpa oyaneyɨ.” rɨnɨgɨ'awixɨnɨ.
40026006	Jisaso aŋɨ' Betani ŋweaŋa'na' aŋɨ' a'ma' peyɨyɨ' yago Saimonoya'yo ŋweaŋa'na'
40026007	apɨxɨ' wi' werɨxɨ' dɨŋɨ' naŋɨ' eaarɨŋɨ' sɨxɨ' wa' —Sɨxɨ' awa' nɨgwɨ' aga xwe' roŋɨ'wa'rɨnɨ. Awa' nɨmea'mɨ nɨbɨrɨ o aiwa' nɨmɨnɨrɨ ŋweaŋa'na' i' omɨ mɨŋɨ'yo iwayɨmoŋɨnigɨnɨ.
40026008	Iwayɨmo'agɨ wiepɨsarɨŋowa sɨŋwɨ' e nɨwɨnɨro i'mɨ wikɨ' dɨŋɨ' nɨwiaiwiro re rɨnɨgɨ'awixɨnɨ, “Werɨxɨ' dɨŋɨ' naŋɨ' eaarɨŋɨ' apɨ nɨgwɨ' xwe' roŋɨ'pɨ pi' na'nɨ xwɨrɨ'a' ikɨxearɨnɨ?
40026009	Werɨxɨ' apɨ nɨgwɨ' na'nɨ bɨ' nerane sɨŋwɨrɨyɨ', nɨgwɨ' xwe' nɨmearɨ'na' a'ma' uyi'peayɨ'yo arɨra' nɨwirane mɨnɨ wipaxɨ'rɨnɨ.” rɨnarɨŋagɨ'a
40026010	Jisaso sɨŋwɨ' e nɨwɨnɨrɨ re urɨŋɨnigɨnɨ, “I' ayɨ' naŋɨ' niarɨŋagɨ na'nɨ pi' na'nɨ aya' wi' rarɨŋoɨ?
40026011	Ayɨ' rɨpɨ na'nɨ seararɨŋɨnɨ, ‘A'ma' uyi'peayɨ' soyɨ'ne' tɨ'nɨ i'ni'na' ŋweapɨ'rɨ'a' eŋagɨ na'nɨ rɨ'we'na' ai' arɨra' wipaxɨ'rɨnɨ. E nerɨ ai' nionɨ i'ni'na' soyɨ'ne' tɨ'nɨ ŋwea'mɨ'a'manɨ.’ seararɨŋɨnɨ.
40026012	I' werɨxɨ' apɨ nionɨ nɨniwayɨmorɨ'na' ayɨ' xwɨ'a' nɨweyipɨ'rɨ na'nɨ iwamɨ'o' nimɨxarɨnɨ.
40026013	Nepa seararɨŋɨnɨ. Xwɨ'a' rɨri' nɨri'mɨnɨ amɨ gɨmɨ xwɨyɨ'a' nionɨ na'nɨ yayɨ' seainarɨŋɨ'pɨ wa'ɨ' nemero nurɨmerɨ'na' apɨxɨ' ri' nionɨ werɨxɨ' dɨŋɨ' naŋɨ' eaarɨŋɨ' rɨpɨ niwayɨmo'ɨ'pɨ na'nɨ enɨ repɨyɨ' wi'a'na' ‘Jisasomɨ apɨxɨ' wi' e iyi' reŋɨnigɨnɨ?’ yaiwipɨ'rɨ'a'rɨnɨ.” urɨŋɨnigɨnɨ.
40026014	E ura'na' Isɨkariotɨ da'ŋɨ' Judaso apaxɨ'pa'nɨŋɨ' imo'nɨgɨ'a' xwe'owa tɨ'ŋɨ' e na'nɨ nurɨ
40026015	re urɨŋɨnigɨnɨ, “Nionɨ Jisaso na'nɨ mɨyɨ' seara'na'yɨ' soyɨ'ne' ‘Omɨ pi' wianɨ'wɨnɨ.’ seaimo'narɨnɨ?” urɨ'agɨ nɨgwɨ' sirɨpa' 30 ɨ'a'yo nɨroaro re urɨgɨ'awixɨnɨ, “Rɨpɨ siapanɨ'wɨnɨ.” ura'na'
40026016	o e da'nɨ “Xegɨ'pɨ ŋweaŋa'na' pasa' umemɨ na'nɨ sɨŋwɨ' owɨnaxɨ'dɨmemɨnɨ.” nɨyaiwirɨ e eŋɨnigɨnɨ.
40026017	Sɨ'a' iwamɨ'o' Judayɨ' bisɨ'kerɨ'a' yisɨ' mayɨ' u'rapi' nimɨxɨro narɨgɨ'a'yɨ' iwamɨ'o'yi imo'na'na' wiepɨsarɨŋowa Jisasomɨ nɨbɨro re urɨgɨ'awixɨnɨ, “Ge nurane aiwa' Aŋɨ'najo Neamu'roŋɨ'yimɨ na'nɨ yeaanarɨŋwa'pɨ joxɨ tɨ'nɨ nanɨ imɨxanɨre'wɨnɨ?” urɨ'agɨ'a
40026018	o wiepɨsarɨŋɨ'yɨ' wau'mɨ re urɨŋɨnigɨnɨ, “Awagwi' Jerusaremɨ na'nɨ nuri a'ma' nionɨ eararɨŋa'omɨ nɨwi'mearɨ'na' re urɨ'piyɨ, ‘Yegɨ' yeare'wapɨyarɨŋo re rɨŋoɨ, “Nionɨ xeanɨŋɨ' nipɨ'rɨ aŋwɨ ayorɨnɨ. Gɨ' wiepɨsarɨŋowa tɨ'nɨ joxɨya' aŋɨ'yo aiwa' Aŋɨ'najo negɨ' arɨ'owamɨ mɨpɨki' wia'rɨ' Mu'roŋɨ'yi na'nɨ nanɨ'wɨnɨ.” rɨŋoɨ.’ urɨ'piyɨ.” urowa'rɨ'agɨ
40026019	wiepɨsarɨŋowau' nuri Jisaso urɨ'ɨ'pa axɨ'pɨ neri sɨ'a' Aŋɨ'najo Mu'roŋɨ'yi na'nɨ sipɨsipɨ' mia' wo nɨpɨkiri rɨyamɨ' egɨ'isixɨnɨ.
40026020	Sɨ'a'pɨ tɨ'nɨ Jisaso xegɨ' wiepɨsarɨŋɨ' we' wu'kau' sɨkwɨ' wau' tɨ'nɨ nɨbɨro i'kwiaŋwɨ'yo e'ɨ' nɨŋwearo
40026021	aiwa' awau' nimɨxɨri tɨ'i'pɨ nɨnɨro'na' o re urɨŋɨnigɨnɨ, “Nepa seararɨŋɨnɨ. Soyɨ'ne' woxɨ nionɨ na'nɨ mɨyɨ' nurɨrɨ'ɨnɨ.” urɨ'agɨ
40026022	awa dɨŋɨ' rɨ'a' uxe'agɨ wo wo re nura ugɨ'awixɨnɨ, “A'mɨna'oxɨnɨ, nionɨ na'nɨ mɨrarɨŋɨnɨ. Nionɨ na'nɨ mɨrarɨŋɨnɨ.” nura u'agɨ'a
40026023	o re urɨŋɨnigɨnɨ, “Mu'yo nionɨ tɨ'nɨ axi'na' eagwiarɨgwɨ'i'o mɨyɨ' nurɨnorɨnɨ.
40026024	A'ma' imo'nɨŋa'onɨ rɨ'wamɨŋɨ' nea'nɨrɨ rɨnɨŋɨ'pa xɨxenɨ nipɨ'rɨ aiwɨ a'ma' nionɨ na'nɨ mɨyɨ' nurɨrɨ pasa' nɨmeno Gorɨxo xeanɨŋɨ' rɨ'a' tɨ'ŋɨ' winɨ'a' eŋagɨ na'nɨ aweyɨ. Xɨna'i' omɨ mɨxɨrɨpa nerɨ sɨŋwɨrɨyɨ', rɨ'nɨŋɨ' Gorɨxo winɨ'a'pɨ winɨmɨnɨrɨ eŋɨ' meŋagɨ na'nɨ naŋɨ' imo'nɨmɨnɨrɨ eŋɨ'rɨnɨ.” urɨ'agɨ
40026025	Judaso, mɨyɨ' urɨno re urɨŋɨnigɨnɨ, “Nɨre'wapɨyarɨŋoxɨnɨ, ‘Aga nionɨmanɨ.’ nimo'narɨnɨ.” urɨ'agɨ Jisaso re urɨŋɨnigɨnɨ, “Jɨwanɨŋoxɨ ai' nɨrarɨŋɨnɨ.” urɨŋɨnigɨnɨ.
40026026	Jisaso awa sɨnɨ aiwa' nɨnɨro'na' bisɨ'kerɨ'a' bɨ nɨmearɨ apɨ na'nɨ Gorɨxomɨ yayɨ' nɨwirɨ kwɨkwɨrɨmɨ' nerɨ wiepɨsarɨŋowamɨ mɨnɨ nɨwirɨ re urɨŋɨnigɨnɨ, “Rɨpɨ ayɨ' gɨ' wara'rɨnɨ. Nɨnɨra'pɨro nɨ'poyɨ.” nurɨrɨ
40026027	kapɨxɨ' iniɨgɨ' wainɨ' i'nɨŋɨ'wa' nɨmearɨ Gorɨxomɨ yayɨ' nɨwima'na' awamɨ mɨnɨ nɨwirɨ re urɨŋɨnigɨnɨ, “Noyɨ'ne'nɨ rɨwa' nɨ'poyɨ. Ayɨ' rɨpɨ na'nɨ seararɨŋɨnɨ. Nionɨ a'ma' nɨ'nɨ na'nɨ nɨpɨki'a'na' ragɨ' nionɨya' xwɨ'a'yo pwarɨŋagɨ nɨwɨnɨrɨ'na' re yaiwipɨ'ra'oɨ, ‘Xwɨyɨ'a' sɨŋɨ' re'roa'rɨŋɨ'pɨ rɨxa yoxa'ɨ'nɨŋɨ' yɨpa'moŋoɨ. Nene ɨ'wɨ' yarɨŋwa'pɨ yokwarɨmɨ' neaiinɨ na'nɨ rɨ'a eŋoɨ?’ yaiwipɨ'ra'oɨ.
40026028	kapɨxɨ' iniɨgɨ' wainɨ' i'nɨŋɨ'wa' nɨmearɨ Gorɨxomɨ yayɨ' nɨwima'na' awamɨ mɨnɨ nɨwirɨ re urɨŋɨnigɨnɨ, “Noyɨ'ne'nɨ rɨwa' nɨ'poyɨ. Ayɨ' rɨpɨ na'nɨ seararɨŋɨnɨ. Nionɨ a'ma' nɨ'nɨ na'nɨ nɨpɨki'a'na' ragɨ' nionɨya' xwɨ'a'yo pwarɨŋagɨ nɨwɨnɨrɨ'na' re yaiwipɨ'ra'oɨ, ‘Xwɨyɨ'a' sɨŋɨ' re'roa'rɨŋɨ'pɨ rɨxa yoxa'ɨ'nɨŋɨ' yɨpa'moŋoɨ. Nene ɨ'wɨ' yarɨŋwa'pɨ yokwarɨmɨ' neaiinɨ na'nɨ rɨ'a eŋoɨ?’ yaiwipɨ'ra'oɨ.
40026029	E nerɨ ai' re seararɨŋɨnɨ, ‘Nionɨ re da'nɨ iniɨgɨ' wainɨ' a'mɨ wi' mɨnɨ' ne'ra nu'ɨsa'na' gɨ' a'po xɨ'o xegɨ' xwioxɨ'yo mɨmea'mɨ' nɨseairɨ seameŋweanɨ'e da'nɨ a'mɨ nionɨ tɨ'nɨ nawi'nɨ ananɨ nanɨ'wa'rɨnɨ.’ seararɨŋɨnɨ.” nurɨrɨ
40026030	soŋɨ' Gorɨxomɨ yayɨ' umeanɨro nɨrɨmowa nɨpeyearo dɨ'wɨ' Oripipa'mɨ na'nɨ yigɨ'awixɨnɨ.
40026031	Jisaso wiepɨsarɨŋowamɨ re urɨŋɨnigɨnɨ, “Sɨ'a' rɨyimɨ soyɨ'ne' noyɨ'ne'nɨ nɨniepɨsamoa'rɨmɨ upɨ'ra'oɨ. Rɨ'wamɨŋɨ' nea'nɨrɨ ewayɨ' xwɨyɨ'a' soyɨ'ne' na'nɨ re rɨnɨŋɨ'pɨ, ‘Gorɨxonɨ sipɨsipɨ' xia'womɨ pɨkioreawa'ra'na' sipɨsipɨ' amɨ amɨ uminɨ'a'rɨnɨ.’ rɨnɨŋɨ'pɨ xɨxenɨ imo'nɨnɨ na'nɨ nionɨ nɨniepɨsamoa'rɨmɨ e'ɨ' upɨ'ra'oɨ.
40026032	Nionɨ nɨnɨpɨkiro ai' nionɨ Gorɨxoya' dɨŋɨ'yo da'nɨ nɨwia'pɨ'nɨmea'ma'na' Gariri pɨropenɨsɨ'yo na'nɨ xa'mɨ yimɨ'a'rɨnɨ.” urɨ'agɨ ai'
40026033	Pitao re urɨŋɨnigɨnɨ, “A'ma' wa nowanɨ nɨsiepɨsamoa'rɨmɨ u'agɨ'a aiwɨ nionɨ wi' nɨsiepɨsamoa'rɨmɨ e'ɨ' umɨme'ɨnɨ.” urɨ'agɨ
40026034	Jisaso re urɨŋɨnigɨnɨ, “Nepa rɨrarɨŋɨnɨ. Sɨ'a' rɨyimɨ a'rɨwegɨ'mɨ karɨ'karɨ' sɨnɨ rɨ'aiwa' mɨrarɨ'na' joxɨ nionɨ na'nɨ rɨpiau' rɨpɨ re nurɨrɨ'ɨnɨ, ‘Nionɨ o na'nɨ majɨ'a'rɨnɨ.’ nurɨrɨ'ɨnɨ.” urɨ'agɨ
40026035	Pitao re urɨŋɨnigɨnɨ, “Nionɨ enɨ joxɨ tɨ'nɨ nɨnɨpɨkiro aiwɨ ‘O na'nɨ nionɨ majɨ'a'rɨnɨ.’ wi' rɨmɨme'ɨnɨ.” nurɨrɨ wiepɨsarɨŋɨ' wɨ'a enɨ axɨ'pɨnɨ e nura ugɨ'awixɨnɨ.
40026036	Jisaso awa tɨ'nɨ omɨŋɨ' ojɨkwɨ'i' Gesemaniyɨ rɨnɨŋe nɨre'moro re urɨŋɨnigɨnɨ, “Soyɨ'ne' re ŋweaŋa'na' nionɨ dae nurɨ Gorɨxomɨ xwɨyɨ'a' rɨrɨmɨ' wimɨ'ɨnɨ.” nurɨrɨ
40026037	Pitaomɨ tɨ'nɨ Sebediomɨ xewaxowau'mɨ tɨ'nɨ nɨwirɨmea'mɨ nurɨ dɨŋɨ' rɨ'a' uxearɨŋagɨ
40026038	awamɨ re urɨŋɨnigɨnɨ, “Nionɨ dɨŋɨ' rɨ'a' nɨxearɨŋagɨ na'nɨ rɨxa nɨpepaxɨ' niarɨnɨ. Soyɨ'ne' re nɨŋwea'ma'na' nionɨ tɨ'nɨ nawi'nɨ awi' oŋweaaneyɨ.” nurɨmɨ
40026039	nɨwa'rɨmɨ bɨ onɨmia'pɨ nurɨ sɨ'mɨmaŋɨ'mɨnɨ nɨpɨ'ki'nɨmearɨ Gorɨxomɨ rɨxɨŋɨ' nurɨrɨ'na' re urɨŋɨnigɨnɨ, “Gɨ' a'poxɨnɨ, ananɨ e epaxɨ' eŋa'na'yɨ', xeanɨŋɨ' nionɨ ni'meanɨ'yɨ' kapɨxɨ' nionɨ nɨmɨ'nɨŋɨ' imo'nɨŋɨ'wa' ananɨ nɨnɨra'pɨrɨ emɨ miwayɨmorɨre'ɨnɨ? Nionɨ e rɨrarɨŋagɨ aiwɨ dɨŋɨ' nionɨya'yo mɨxɨ'dɨ' joxɨya'yo xɨ'deɨ.” nurɨmɨ
40026040	wiepɨsarɨŋowa wa'rɨ'e na'nɨ nɨbɨrɨ awa sa' weŋagɨ'a nɨwɨnɨrɨ Pitaomɨ re urɨŋɨnigɨnɨ, “Soyɨ'ne' nionɨ tɨ'nɨ bɨ onɨmia'pɨ awi' nɨŋwearane nawi'nɨ mɨŋweapaxɨ' rɨseaimo'narɨnɨ?
40026041	Soyɨ'ne' dɨŋɨ' re nɨseaimo'nɨrɨ aiwɨ, ‘Jisasomɨ pi' pi' wi'mea'agɨ aiwɨ ananɨ nu'mɨ xɨ'danɨ'wa'rɨnɨ.’ nɨseaimo'nɨrɨ aiwɨ segɨ' wara' e'ɨ' seainɨnɨŋoɨ. E'ɨ' mɨseainɨpa enɨ na'nɨ awi' nɨŋwearo Gorɨxomɨ rɨxɨŋɨ' re urɨ'poyɨ, ‘Awamɨ obo yapɨ' owi'wapɨyinɨrɨ sɨŋwɨ' mɨneanɨpa eɨ.’ urɨ'poyɨ.” nurɨmɨ
40026042	a'mɨ bɨ nurɨ rɨxɨŋɨ' nurɨrɨ'na' re urɨŋɨnigɨnɨ, “Gɨ' a'poxɨnɨ, nionɨ kapɨxɨ' xeanɨŋɨ' ni'meanɨ na'nɨ imo'nɨŋɨ'wa' mɨnɨpaxɨ' imo'nɨŋa'na'yɨ', mɨnɨmu'ropaxɨ' eŋa'na'yɨ', joxɨ simo'narɨŋɨ'pɨ oimo'nɨnɨ.” nurɨmɨ
40026043	a'mɨ nɨbɨrɨ wenɨŋɨ' e'ɨ'yɨ' wɨnɨŋɨnigɨnɨ. Wiepɨsarɨŋowa sɨŋwɨ' sipɨ'xɨpɨ'xɨ' wiarɨŋagɨ sa' riwa weŋagɨ'a nɨwɨnɨrɨ
40026044	a'mɨ awamɨ pɨ'nɨ nɨwia'rɨmɨ bɨ nurɨ xa'mɨ xanomɨ rɨxɨŋɨ' nurɨrɨ'na' urɨ'ɨ'pa axɨ'pɨ a'mɨ nurɨmɨ
40026045	nɨbɨrɨ wiepɨsarɨŋowamɨ re urɨŋɨnigɨnɨ, “Soyɨ'ne' sɨnɨ kikiɨ'a' nero sa' riwoyɨ'ne' rɨweŋoɨ? Arɨ'a' reŋoɨ? A'ma' imo'nɨŋa'onɨ ɨ'wɨ' yarɨgɨ'a'yɨ' pasa' nɨnɨmero ɨ'a' nɨxɨrɨpɨ'rɨ rɨxa iyi'xɨnɨ.
40026046	Rɨxa wia'pɨ'nɨmea'poyɨ. Oweaneyɨ. Sɨŋwɨ' wɨnɨ'poyɨ. Pasa' nɨmeno rɨxa iwo yaparɨnɨ.” urɨŋɨnigɨnɨ.
40026047	Sɨnɨ e urarɨ'na' re eŋɨnigɨnɨ. Judaso —O wiepɨsarɨŋɨ' worɨnɨ. O a'ma' obaxɨ' apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' meba'owa tɨ'nɨ urowa'rɨ'a'wa, wigɨ' kira' tɨ'nɨ iwaŋɨ' tɨ'nɨ nɨmaxɨmɨ Judasomɨ rɨ'wɨ'yo xɨ'dɨgɨ'a'wa o nipemaxɨmɨ Jisaso tɨ'ŋɨ' e re'mo'napɨŋɨnigɨnɨ.
40026048	E nɨre'mo'napɨma'na' o'ɨ' e da'nɨ re urɨ'ɨ'pa, “Nionɨ pasa' numerɨ ki'yɨ' miau'na'na' ayɨ' sɨ'mɨmajɨ'o'nɨŋɨ' seaiarɨŋɨnɨ. Soyɨ'ne' ‘O Jisasorɨ'anɨ?’ nɨyaiwiro ɨ'a' xɨrɨ'ɨ'rɨxɨnɨ.” urɨ'ɨ'pa
40026049	Jisasomɨ nɨwi'mearɨ'na' aŋɨ'nɨ yayɨ' “Gɨ' nɨre'wapɨyarɨŋoxɨnɨ” nurɨrɨ ki'yɨ' miau'nɨŋɨnigɨnɨ.
40026050	Ki'yɨ' miau'na'na' Jisaso re urɨŋɨnigɨnɨ, “Nɨgɨ' nɨkumɨxɨnɨrɨ emearɨgwɨ'i'oxɨnɨ, joxɨ nionɨ nimɨnɨrɨ barɨŋɨ'pɨ rɨxa rɨniarɨŋɨnɨ?” ura'na' awa mɨ'rɨ' nɨbɨro omɨ ɨ'a' xɨrɨgɨ'awixɨnɨ.
40026051	Ɨ'a' xɨrarɨ'na' Jisaso tɨ'nɨ rogɨ'a'wa wo xegɨ' kira' reŋɨ' nɨmɨxearɨ apaxɨ'pa'nɨŋɨ' imo'nɨŋɨ' sea'yɨ e imo'nɨŋoya' omɨŋɨ' wiiarɨŋomɨ mɨŋɨ' oro'mɨnɨrɨ e'ɨ'yɨ' pɨ'rɨ' nɨmoyɨ'kirɨ arɨ'a' mɨŋɨ' nɨwirɨ'piearɨ mamo'wa'rɨŋɨnigɨnɨ.
40026052	Arɨ'a' mɨŋɨ' nɨwirɨ'piearɨ mamo'wa'ra'na' Jisaso re urɨŋɨnigɨnɨ, “Kira'pa' aŋɨ'wa'mɨ a'mɨ sɨxɨ' ikwaseaa'reɨ. Xwɨyɨ'a' re rɨnɨŋɨ'pɨ, ‘A'ma' kira' ɨ'a' nɨmaxɨrɨro a'ma' pɨkianɨro emearɨgɨ'a' gɨyɨ' gɨyo wi'nɨyɨ' enɨ kira' tɨ'nɨ pɨkipɨ'rɨ'a'rɨnɨ.’ rɨnɨŋɨ'pɨ dɨŋɨ' rɨmoarɨŋɨnɨ?
40026053	Joxɨ dɨŋɨ' re rɨyaiwiarɨŋɨnɨ, ‘O xegɨ' xanomɨ yarɨŋɨ' nɨwirɨ'na'yɨ', xano e'ɨ' umi'nɨ na'nɨ aŋɨ'najɨ' sɨmɨŋɨ' wi'narɨgɨ'a'wa ɨ'a' mɨropaxɨ' wi' e bɨ wi' e bɨ miau'ra'rɨ' we' wu'kau' sɨkwɨ' wau' inɨŋɨ'pɨ murowa're'napɨpaxɨ'rɨnɨ.’ rɨyaiwiarɨŋɨnɨ?
40026054	Oweoɨ, a'po nurowa're'napɨpaxɨ' aiwɨ nionɨ apɨ na'nɨ yarɨŋɨ' nɨwirɨ'na'yɨ', rɨ'wamɨŋɨ' nionɨ na'nɨ ‘E nɨwiro pɨkipɨ'rɨ'a'rɨnɨ.’ nɨrɨnɨrɨ ea'nɨŋɨ'pɨ arɨge xɨxenɨ imo'nɨnɨŋoɨ?” E nurɨma'na'
40026055	xɨ'omɨ ɨ'a' xɨranɨro bɨ'a'yo re urɨŋɨnigɨnɨ, “Soyɨ'ne' a'ma' ɨ'wɨ' xaura'parɨŋɨ' womɨ ɨ'a' xɨranɨro na'nɨ yarɨgɨ'a'pa kira' tɨ'nɨ iwaŋɨ' tɨ'nɨ ɨ'a' nɨmaxɨrɨmɨ nionɨ ɨ'a' nɨxɨranɨro rɨbarɨŋoɨ? Sɨ'a' ayɨ' ayo nionɨ aŋɨ' rɨdɨyowa' na'nɨ mɨrɨnɨŋiwa'mɨ nɨŋwea'ma'na' seare'wapɨyarɨŋagɨ aiwɨ soyɨ'ne' wi' ɨ'a' nɨxɨranɨro egɨ'a'manɨ.
40026056	E nerɨ ai' wɨ'a' ro'kiamoagɨ'a'wa nionɨ na'nɨ nɨrɨro Bɨkwɨ'yo eagɨ'a'pɨ xɨxenɨ imo'nɨnɨ na'nɨ soyɨ'ne' e niarɨŋoɨ.” ura'na' wiepɨsarɨŋowa nowanɨ omɨnɨ nɨwiepɨsamoa'rɨmɨ e'ɨ' ugɨ'awixɨnɨ.
40026057	Jisasomɨ ɨ'a' xɨrɨ'a'yɨ' omɨ nɨme'ra nuro Kaiapasoya' aŋɨ'yo ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Judayɨ' meba'owa tɨ'nɨ awi' ea'narɨgɨ'e na'nɨ nɨmea'mɨ warɨ'na'
40026058	Pitao “Jisasomɨ pi' wipɨ'rɨre'oɨ?” nɨyaiwirɨ na' jɨ'amɨ da'nɨ anɨnaxɨ'dɨ' nɨwie'ra nu'mɨ nurɨ apaxɨ'pa'nɨŋɨ' imo'nɨŋɨ' sea'yɨ e imo'nɨŋoya' aŋɨ' a'kɨŋa'yo nɨpa'wirɨ porisowa tɨ'nɨ nawi'nɨ ŋweaŋa'na'
40026059	apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' meba'owa nowanɨ tɨ'nɨ omɨ pɨkipɨ'rɨ na'nɨ “Sɨŋwɨ' ɨ'wɨ' wɨnarogɨ'a' xwɨyɨ'a' omɨ pɨkipaxɨ' imo'nɨŋɨ'yɨ' bɨ ouxekwɨ'mo'poyɨ.” nɨyaiwiro “Xwɨyɨ'a' omɨ uxekwɨ'mopaxɨ' bɨ oimo'nɨnɨ.” nɨyaiwiro rayarɨ'na'
40026060	a'ma' obaxɨ' nɨbayiro omɨnɨ nuxekwɨ'moro aiwɨ omɨ ananɨ pɨkipaxɨ' wi' mimo'nɨ' nɨyayi'ɨ'asa'na' wau' nɨbɨri
40026061	omɨ nuxekwɨ'mori re rɨgɨ'isixɨnɨ, “A'ma' ro re rɨŋorɨnɨ, ‘Nionɨ aŋɨ' rɨdɨyowa' yarɨgɨ'iwa' nɨpɨnearɨ sɨ'a' wɨyau' wɨyimɨnɨ a'mɨ mɨrɨpaxonɨrɨnɨ.’ rɨŋorɨnɨ.” rɨgɨ'isixɨnɨ.
40026062	E nɨrɨma'na' eŋa'na' apaxɨ'pa'nɨŋɨ' imo'nɨŋɨ' sea'yɨ e imo'nɨŋo nɨwia'pɨ'nɨmearɨ re urɨŋɨnigɨnɨ, “‘Joxɨnɨ' xwɨyɨ'a' rɨxekwɨ'moarɨgɨ'a'yɨ' na'nɨ xwɨyɨ'a' wi' mɨrɨpaxɨ' rɨsiarɨnɨ? Sɨnɨ xwɨyɨ'a' nɨrɨxekwɨ'morɨ'na' rarɨgɨ'i'pɨ, ayɨ' pi' na'nɨ rarɨŋiɨ?” urɨ'agɨ ai'
40026063	Jisaso xwɨyɨ'a' bɨ murɨŋɨnigɨnɨ. Xwɨyɨ'a' bɨ murarɨŋagɨ apaxɨ'pa'nɨŋɨ' imo'nɨŋɨ' xwe'o sɨŋwɨ' e nɨwɨnɨrɨ re urɨŋɨnigɨnɨ, “Joxɨ nepa Kiraisoxɨ, a'ma' yea'yɨ' neayimɨxemearɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'oxɨ eŋa'na'yɨ', nepa niai'wɨ' Gorɨxoya'oxɨ eŋa'na'yɨ', Ŋwɨ'a' anɨŋɨ' sɨŋɨ' imo'nɨŋo tɨ'ŋɨ' e da'nɨ'nɨŋɨ' nɨrɨrɨ a'waŋɨ' neareɨ.” urɨ'agɨ
40026064	Jisaso re urɨŋɨnigɨnɨ, “Oyɨ, ayɨ' rɨxa joxɨ rarɨŋɨnɨ. E nerɨ ai' re rɨrarɨŋɨnɨ, ‘Rɨ'we'na' seyɨ'ne' a'ma' imo'nɨŋa'onɨ Gorɨxo eŋɨ' sɨxɨ' ea'nɨŋoya' we' na'u'mɨnɨ ŋweaŋagɨ sɨŋwɨ' nanɨro aŋɨ'namɨ da'nɨ agwɨ' tɨ'nɨ weaparɨŋagɨ nanɨro epɨ'rɨ'a'rɨnɨ.’ rɨrarɨŋɨnɨ.” ura'na'
40026065	Apaxɨ'pa'nɨŋɨ' imo'nɨŋɨ' xwe'o wikɨ' nɨwo'nɨrɨ xewanɨŋo xegɨ' rapɨrapɨ' yi'nɨŋu' naxerɨ a'mɨna'owamɨ re urɨŋɨnigɨnɨ, “A'ma' ro Gorɨxomɨ xewaxonɨgɨnɨrɨ rɨxa omɨ rɨperɨrɨ' umearɨnɨ. A'ma' wi'nɨ wi'nɨ omɨ xwɨyɨ'a' uxekwɨ'mopɨ'rɨ bɨpaxɨ' mimo'nɨnɨ. Ai, o Gorɨxomɨ rɨperɨrɨ' umearɨ'na' sewanɨŋoyɨ'ne' rɨxa arɨ'a' wi'oɨ.
40026066	Soyɨ'ne' dɨŋɨ' pi' yaiwiarɨŋoɨ?” urɨ'agɨ awa re urɨgɨ'awixɨnɨ, “‘O rɨ'ɨ'pɨ rɨxa nɨpɨkipaxɨ'rɨnɨ.’ neaimo'narɨnɨ.” nurɨma'na'
40026067	omɨ sɨ'mɨmaŋɨ'yo reaŋwɨ' u'rɨro we' amɨma' nema'na' earo nerɨ'na' wa we' pia'ra' nupɨka'kwiayiro'na'
40026068	re urayigɨ'awixɨnɨ, “Kiraisoxɨnɨ, dɨxɨ' imo'nɨgɨ'a'yo yea'yɨ' uyimɨxemearɨ'a na'nɨ arɨ'owaya' xwɨ'a' piaxɨ'yo da'nɨ iwiaroŋoxɨnɨ, a'waŋɨ' nɨnearɨrɨ wɨ'a' nearo'kiamoɨ. Agwɨ iwaŋɨ' go reaarɨnɨ? Iwaŋɨ' go reaarɨnɨ?” urayigɨ'awixɨnɨ.
40026069	Pitao, aŋɨ' a'kɨŋa'yo i'nɨrɨwa'mɨnɨ ŋweaŋomɨ apɨxɨ' omɨŋɨ' wiiarɨŋɨ' wi' re urɨŋɨnigɨnɨ, “Joxɨ Gariri pɨropenɨsɨ'yo da'ŋɨ' Jisaso tɨ'nɨ emearɨŋɨ' woxɨrɨnɨ.” urɨ'agɨ aiwɨ
40026070	Pitao “Oweoɨ.” nurɨrɨ “Ji'xɨ rarɨŋɨ'yɨ' na'nɨ nionɨ majɨ'a'rɨnɨ.” nurɨmɨ nurɨ
40026071	ɨ'wi' a'kɨŋa' tɨ'ŋɨ' e roŋa'na' a'mɨ wi' nɨbɨrɨ omɨ sɨŋwɨ' nɨwɨnɨrɨ a'ma' e ŋwɨxapɨgɨ'a'yo re urɨŋɨnigɨnɨ, “A'ma' royɨ' Nasaretɨ da'ŋɨ' Jisaso tɨ'nɨ emearɨgɨ'a'yɨ' worɨnɨ.” urɨ'agɨ ai'
40026072	Pitao “Oweoɨ.” nurɨrɨ'na' “Xwɨ'a' tɨ' tɨ'ŋɨ' e da'nɨ seararɨŋɨnɨ. A'ma' o na'nɨ nionɨ majɨ'a'rɨnɨ.” nurɨma'na' eŋa'na'
40026073	rɨ'wɨ'yo onɨmia'pɨ e ro'wapɨgɨ'a'yɨ' aŋwɨ e nɨbɨro Pitaomɨ re urɨgɨ'awixɨnɨ, “‘Xwɨyɨ'a' joxɨya' Gariri pɨropenɨsɨ'yo da'ŋɨ'yɨ' rarɨgɨ'a'pɨ axɨ'pɨ rarɨŋagɨ na'nɨ joxɨ ayɨ'ya' woxɨrɨnɨ.’ neaimo'narɨnɨ.” ura'na'
40026074	o sɨpi' ikaxɨ' nɨme'perɨ re urɨŋɨnigɨnɨ, “Xwɨ'a' tɨ' tɨ'ŋɨ' e da'nɨ re seararɨŋɨnɨ, ‘Nepa o na'nɨ nionɨ majɨ'a'rɨnɨ.’ seararɨŋɨnɨ.” ura'na' re eŋɨnigɨnɨ. Karɨ'karɨ' rɨ'aiwa' rɨŋɨnigɨnɨ.
40026075	Karɨ'karɨ' rɨ'aiwa' ra'na' a'mɨ pɨ'ne' Jisaso urɨ'ɨ'pɨ “Karɨ'karɨ' sɨnɨ rɨ'aiwa' mɨrɨŋa'na' joxɨ biau' bɨ a'ma' wi'yo re urɨrɨ'ɨnɨ, ‘O na'nɨ nionɨ majɨ'a'rɨnɨ.’ urɨrɨ'ɨnɨ.” urɨ'ɨ'pɨ dɨŋɨ' nɨwinɨrɨ e da'nɨ nɨpeyearɨ ŋwɨ' pɨyɨ' wɨ'rɨnɨŋɨnigɨnɨ.
40027001	Wɨ'a'pɨ tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' meba'owa tɨ'nɨ Jisasomɨ nɨpɨkipɨ'rɨ na'nɨ xwɨyɨ'a' numearɨma'na'
40027002	gwɨ' nɨyiro nɨmea'mɨ nuro e'ma'yɨ' gapɨmanɨ' Pairato tɨ'ŋɨ' e wa'rɨgɨ'awixɨnɨ.
40027003	Judaso, Jisasomɨ mɨyɨ' urɨ'o meba'owa “Jisaso xewanɨŋo rɨ'ɨ'pɨ na'nɨ pɨkipaxɨ' imo'nɨŋagɨ na'nɨ e'ma'yɨ' opɨki'poyɨ.” rarɨŋagɨ'a arɨ'a' nɨwirɨ dɨŋɨ' sɨpi' wi'agɨ nɨgwɨ' sirɨpa' 30 mɨnɨ wi'ɨ'a'pɨ a'mɨ nɨmea'mɨ nurɨ apaxɨ'pa'nɨŋɨ' imo'nɨgɨ'a' xwe'owamɨ tɨ'nɨ Judayɨ' meba'owamɨ tɨ'nɨ mɨnɨ wimɨnɨrɨ nerɨ'na'
40027004	re urɨŋɨnigɨnɨ, “Nionɨ a'ma' ɨ'wɨ' bɨ me'omɨ mɨyɨ' nurɨrɨ na'nɨ sɨpi' ika'rɨnɨ'anigɨnɨ.” urɨ'agɨ ai' awa re urɨgɨ'awixɨnɨ, “Jɨwanɨŋoxɨ e'ɨ'pɨ na'nɨ none pi' na'nɨ neararɨŋɨnɨ? Jɨwanɨŋoxɨ ikɨxe'ɨnɨ.” urɨ'agɨ'a
40027005	Judaso nɨgwɨ'pɨ rɨdɨyowa' yarɨgɨ'iwa'mɨ e emɨ nɨmoa'nɨmo nurɨ xewanɨŋo gwɨ' yai'mɨnɨŋɨnigɨnɨ.
40027006	Judaso peyea'a'na' apaxɨ'pa'nɨŋɨ' imo'nɨgɨ'a' xwe'owa nɨgwɨ' apɨ nɨmearo re rɨnɨgɨ'awixɨnɨ, “Nɨgwɨ' rɨpɨ a'ma' opɨki'poyɨnɨrɨ wi'wa'pɨ eŋagɨ na'nɨ nɨgwɨ' Gorɨxo na'nɨ aŋɨ' riwa'mɨ tarɨgɨ'a'pɨ tɨ'nɨ nawi'nɨ nɨkwierorɨ'na'yɨ', ayɨ' nɨpɨkwɨnɨ menɨnɨ.” nɨrɨnɨro
40027007	nɨgwɨ' apɨ na'nɨ xwɨyɨ'a' nɨrɨnɨ'a'wa nɨgwɨ' apɨ nɨmea'mɨ nuro a'ma' mɨda'ŋɨ' imo'nɨgɨ'a'yɨ' xwɨ'a' weyipɨ'rɨ'a na'nɨ xwɨ'a' xegɨ' yoɨ' Xwa'rɨ'a' Sɨxɨ' Imɨxarɨgɨ'a'yɨ'ya'pɨyɨ rɨnɨŋɨ'pɨ bɨ' egɨ'awixɨnɨ.
40027008	Nɨgwɨ' a'ma' opɨki'poyɨnɨrɨ wigɨ'a'pɨ tɨ'nɨ xwɨ'a' apɨ bɨ' e'agɨ'a na'nɨ yoɨ' Ragɨ'pɨyɨ wɨ'ragɨ'a'rɨnɨ. Agwɨ enɨ sɨnɨ e nɨra warɨŋoɨ.
40027009	Awa e e'a'na' xwɨyɨ'a' Gorɨxoya' wɨ'a' ro'kiamoagɨ' Jeremaiao nɨwurɨyirɨ rɨ'wamɨŋɨ' eaŋɨ' rɨpɨ, “Awa nɨgwɨ' 30 Isɨrerɨyɨ' ‘A'ma' wo xegɨ' wo na'nɨ mɨyɨ' neara'na' wianɨ'wa'rɨnɨ.’ rɨnɨgɨ'a'pɨ nɨmearo
40027010	xwɨ'a' xegɨ' yoɨ' Xwa'rɨ'a' Sɨxɨ' Imɨxarɨgɨ'a'yɨ'ya'pɨyɨ rɨnɨŋɨ'pɨ Gorɨxo sekaxɨ' nɨrɨŋɨ'pɨ tɨ'nɨ xɨxenɨ bɨ' nero mɨnɨ wigɨ'awixɨnɨ.” Xwɨyɨ'a' e nɨrɨnɨrɨ ea'nɨŋɨ'pɨ i'na' xɨxenɨ e imo'nɨŋɨ'rɨnɨ.
40027011	Jisasomɨ nɨmea'mɨ nuro gapɨmanɨ' Pairato tɨ'ŋɨ' e meare'mo'a'na' gapɨmano yarɨŋɨ' nɨwiayirɨ'na' re urɨŋɨnigɨnɨ, “Joxɨ mɨxɨ' ina'yɨ' Judayɨ'ya'oxɨranɨ?” urɨ'agɨ Jisaso “Joxɨ e rarɨŋɨnɨ.” urɨŋɨnigɨnɨ.
40027012	Apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ'ya' meba'owa tɨ'nɨ xwɨyɨ'a' obaxɨ' omɨnɨ uxekwɨ'moarɨŋagɨ'a aiwɨ o xwɨyɨ'a' xɨxe urɨpaxɨ' nimo'nɨrɨ ai' bɨ murɨŋɨnigɨnɨ.
40027013	Xwɨyɨ'a' bɨ murɨ' yarɨŋagɨ Pairato sɨŋwɨ' e nɨwɨnɨrɨ re urɨŋɨnigɨnɨ, “Xwɨyɨ'a' obaxɨ' ‘Joxɨnɨ' rɨxekwɨ'moayarɨgɨ'a'yo arɨ'a' mɨwipa rɨyarɨŋɨnɨ?” nurɨrɨ
40027014	Jisaso xɨ'omɨ uxekwɨ'moarɨgɨ'a' bɨ na'nɨ ai' xɨ'o bɨ murɨ' yarɨŋagɨ nɨwɨnɨrɨ ududɨ' winɨŋɨnigɨnɨ.
40027015	Sɨ'a' Gorɨxo Judayo mɨpɨki' wia'rɨ' mu'roŋɨ'yi imo'nɨŋa'na' xwiogwɨ' ayɨ' ayo Judayɨ' nuro wigɨ' gwɨ' ŋweagɨ'a' wo na'nɨ e'ma'yɨ' gapɨmanomɨ yarɨŋɨ' wi'a'na' o ayo yayɨ' owimo'mɨnɨrɨ wigɨ' go go na'nɨ wimo'narɨŋɨ'yɨ' wa'riagɨ'rɨnɨ.
40027016	I'na' wigɨ' a'ma' gwɨ' ŋweaŋɨ' wo Barabasoyɨ rɨnɨŋo Judayɨ' nɨ'nɨ yoɨ' oya' nɨjɨ'a' imo'nɨgɨ'a'rɨnɨ.
40027017	Ayɨna'nɨ a'ma' sɨpɨ'a' ayɨ' gapɨmanɨ' Pairato tɨ'ŋɨ' e awi' ea'na'na' o re urɨŋɨnigɨnɨ, “Nionɨ go seawa'rimɨ'ɨnɨ? Barabaso seawa'rimɨnɨre'ɨnɨ? Jisaso, a'ma' Kiraisoyɨ rarɨgɨ'o seawa'rimɨnɨre'ɨnɨ?” urɨŋɨnigɨnɨ.
40027018	Ayɨ' rɨpɨ na'nɨ e urɨŋɨnigɨnɨ. O nɨjɨ'a'rɨnɨ. Apaxɨ'pa'nɨŋɨ' imo'nɨgɨ'a' xwe'owa Jisasomɨ sɨpi' dɨŋɨ' nɨwiaiwiro na'nɨ xɨ'o tɨ'ŋɨ' e wa'rɨ'a' na'nɨ o nɨjɨ'a'rɨnɨ.
40027019	Rɨpɨ na'nɨ enɨ “Jisaso seawa'rimɨnɨre'ɨnɨ?” urɨŋɨnigɨnɨ. O i'kwiaŋwɨ' xwɨrɨxɨ' mearɨŋɨ'na'mɨ e'ɨ' ŋweaŋa'na' xiepi' Jisaso na'nɨ xwɨyɨ'a' re urowa're'napɨŋɨnigɨnɨ, “A'rɨ'wɨyimɨ a'ma' o na'nɨ orɨŋa' nɨwɨnɨrɨ'na' dɨŋɨ' rɨ'a' nɨxe'ɨnigɨnɨ. Ayɨna'nɨ a'ma' we' ro'nɨŋɨ' omɨ sɨpi' wi' mɨwimɨxɨpanɨ.” urowa'rɨ'ɨ' eŋagɨ o a'ma' e epɨ'royɨ' egɨ'a'yo “Jisaso seawa'rimɨnɨre'ɨnɨ?” urɨŋɨnigɨnɨ.
40027020	E urɨ'agɨ aiwɨ wɨ'a' mo'nɨŋɨ'mɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ'ya' meba'owa tɨ'nɨ a'ma' oxɨ' apɨxɨ' aiwa' apɨ na'nɨ epɨ'royɨ' egɨ'a'yo re urɨme'ɨ'a' eŋagɨ na'nɨ, “‘Barabasomɨ neawa'riɨ.’ urɨro ‘Jisasomɨ opɨki'poyɨ.’ urɨro e'ɨ'rɨxɨnɨ.” urɨme'ɨ'a' eŋagɨ na'nɨ
40027021	gapɨmano a'ma' e epɨ'royɨ' egɨ'a'yo “A'ma' rowau' gɨ'mɨnɨ go seawa'rimɨ'ɨnɨ?” ura'na' ayɨ' re urɨgɨ'awixɨnɨ, “Barabaso neawa'riɨ.” urɨ'agɨ'a
40027022	Pairato re urɨŋɨnigɨnɨ, “Nionɨ Jisaso, a'ma' Kiraisoyɨ rarɨgɨ'omɨ pi' wimɨ'ɨnɨ?” urɨ'agɨ nɨ'nɨ re urɨgɨ'awixɨnɨ, “Omɨ i'kɨ'a'yo sea'yɨ e oyekwɨroa'rɨ'poyɨ.” urɨ'agɨ'a
40027023	o re urɨŋɨnigɨnɨ, “Pi' na'nɨ? Pi' ɨ'wɨ' e'ɨ' na'nɨ yekwɨroa'rɨmɨ'ɨnɨ?” urɨ'agɨ aiwɨ ayɨ' xwamia'nɨ' nura nuro re urɨgɨ'awixɨnɨ, “Omɨ oyekwɨroa'rɨ'poyɨ.” nɨra warɨ'na'
40027024	Pairato “Gɨ' xwɨyɨ'a' arɨ'a' mɨnipa epɨ'rɨ eŋagɨ na'nɨ a'mɨ bɨ nurɨrɨ ai' naŋɨ' wi' imo'nɨnɨmenɨŋoɨ. Rɨxa mɨxɨ'nɨ e'pɨ'mɨxamopɨ'ra'oɨ.” nɨyaiwirɨ a'ma' ayɨ' re oyaiwi'poyɨnɨrɨ, “O ‘Jisasomɨ xe oyekwɨroa'rɨ'poyɨ.’ nɨrɨrɨ ai' ‘Rea' mɨroa'nɨpa oemɨnɨ.’ nɨyaiwirɨ rɨ'a yarɨnɨ?” oyaiwi'poyɨnɨrɨ wigɨ' sɨŋwɨ' anɨgɨ'e da'nɨ we' wayɨ' nɨro'nɨrɨ re urɨŋɨnigɨnɨ, “A'ma' ro maŋɨ' nionɨya'yo da'nɨ pɨkipɨ'rɨme'oɨ. Sewanɨŋɨ'yɨ'ne' segɨ' maŋɨ'yo da'nɨ pɨkipɨ'ra'oɨ.” urɨ'agɨ
40027025	a'ma' nɨ'nɨ re urɨgɨ'awixɨnɨ, “Oya' ragɨ' pi' enɨŋoɨ xe oneaxe'nɨnɨ. Negɨ' niai'wɨ'yo enɨ xe oxe'nɨnɨ.” ura'na'
40027026	Pairato re eŋɨnigɨnɨ. Barabaso nɨwa'rirɨ porisowamɨ re urɨŋɨnigɨnɨ, “Jisasomɨ sɨkwɨ'a' ragɨ' pɨ'rɨ' nuyɨki'ma'na' i'kɨ'a'yo sea'yɨ e yekwɨroa'rɨ'poyɨ.” nurɨrɨ mɨnɨ wiŋɨnigɨnɨ.
40027027	Porisowamɨ mɨnɨ wi'a'na' awa Jisasomɨ nɨmea'mɨ gapɨmanɨ'yɨ'ya' aŋɨ'yo —Aŋɨ' yoɨ' Pɨretoriumɨyɨ rɨnɨŋɨ'yorɨnɨ. Aŋɨ' ayo nɨpa'wiro porisɨ' nowamɨnɨ “Eɨnɨ.” nurɨro “Omɨ rɨperɨrɨ' ome'peaneyɨ.” nɨrɨnɨro re egɨ'awixɨnɨ.
40027028	Omɨ rapɨrapɨ' xegɨ' yi'nɨŋu' nɨwirɨro emɨ moro a'mɨ ayɨ'a' rɨŋɨ' wu', mɨxɨ' ina'yowa yi'narɨgɨ'a'yo da'ŋɨ'yɨ' wu' nɨmearo uyi'rɨro
40027029	o'pɨya' eŋɨ'nɨŋɨ' imo'nɨŋɨ' wɨri' nɨkɨ'kɨyima'na' mɨxɨ' ina'yɨ' amɨnaŋwɨ'nɨŋɨ' imo'nɨŋɨ' mɨŋɨ'yo dɨ'ki'narɨgɨ'a'pa omɨ eŋɨ' tɨ'nɨ mɨŋɨ'yo udɨ'kia'rɨro xoyɨ'wa' wɨyi mɨxɨ' ina'yowa maxɨrarɨgɨ'a'pa ɨ'a' umɨrɨro nema'na' agwɨ'rɨwa'mɨnɨ xo'mɨŋɨ' nɨyɨkwiro rɨperɨrɨ' numerɨ'na' re urayigɨ'awixɨnɨ, “Judayɨ'ya' mɨxɨ' ina'yoxɨnɨ, yayɨ' osianeyɨ.” nurɨro
40027030	reaŋwɨ' nɨwu'rayiro xoyɨ'wa'yi nura'pɨro mɨŋɨ'yo neaayiro
40027031	rɨxa rɨperɨrɨ' numearɨ'asa'na' rapɨrapɨ' ayɨ'a' rɨŋu' nɨwirɨro a'mɨ xegu' nuyi'rɨma'na' i'kɨ'a'yo sea'yɨmɨ yekwɨroa'ranɨro na'nɨ nɨme'ra ugɨ'awixɨnɨ.
40027032	Yekwɨroa'ranɨro na'nɨ aŋɨ' apimɨ da'nɨ nɨme'ra nuro'na' Jisaso rɨxa eŋɨ' mea'nɨ' yarɨŋagɨ nɨwɨnɨro a'ma' wo, Sairini da'ŋɨ' Saimonomɨ sekaxɨ' re urɨgɨ'awixɨnɨ, “Yoxa'ɨ' rɨpa' nɨmea'mɨ wuiɨ.” nurɨro
40027033	rɨxa dɨ'wɨ' mɨ'eyoaŋɨ' apɨkwɨ xegɨ' yoɨ' Gorɨgotaɨ rɨnɨŋɨ'pimɨ —Dɨ'wɨ' apɨ yoɨ' mɨ'kɨ' a'ma' mɨŋɨ' gɨxwea' na'nɨrɨnɨ. Dɨ'wɨ' apɨkwɨnimɨ nɨre'moro
40027034	wa Jisaso rɨ'nɨŋɨ' mɨwinɨpa oenɨrɨ marɨsɨnɨ'a' yi'kɨ' yarɨŋɨ' bɨ iniɨgɨ' wainɨ'yo niwayɨmo'ma'na' nawi'nɨ oimo'nɨrɨ kɨrɨ'kɨrɨ' nimearɨ e nero mɨnɨ wi'a'na' iwamɨ'o' gɨ'gɨ' e'a'na' mɨnɨpaxɨ' wimo'nɨŋɨnigɨnɨ.
40027035	Porisowa omɨ rɨxa yoxa'ɨ'yo sea'yɨ e nɨyekwɨroa'rɨma'na' “Oya' rapɨrapɨ' none go go meanɨrɨ'enɨŋoɨ?” nɨrɨnɨro a'wɨnɨ e nɨtɨma'na' sa'ru' nema'na'
40027036	e'ɨ' nɨŋwearo Jisasomɨ awi' nɨmeŋwearo
40027037	a'ma' nɨ'nɨ “O ɨ'wɨ' apɨ e'ɨ' na'nɨ rɨpɨkiarɨŋoɨ?” oyaiwi'poyɨnɨrɨ i'kɨ'a' wa'ra' nɨmearo “A'ma' ro Jisaso Judayɨ'ya' mɨxɨ' ina'yorɨnɨ.” nɨrɨro rɨ'wamɨŋɨ' nearo mɨŋɨ' tɨ'ŋɨ' e sea'yɨ e pɨ'raugɨ'awixɨnɨ.
40027038	Jisasomɨ nɨyekwɨroa'rɨrɨ'na' a'ma' ɨ'wɨ' mearɨgɨ'i'wau'mɨ enɨ mɨdɨmɨda'nɨ yekwɨroa'rɨgɨ'awixɨnɨ.
40027039	A'ma' o'ɨ'yimɨ bɨrɨ urɨ nɨyayirɨ'na' peayɨ' sɨŋwɨ' nɨwɨnɨro mɨŋɨ' kɨrɨ'kɨrɨ' nimearo ikayɨ'wɨ' numearɨro'na'
40027040	re urayigɨ'awixɨnɨ, “Re rɨŋoxɨranɨ? ‘Niɨwanɨŋonɨ aŋɨ' rɨdɨyowa' yarɨgɨ'iwa' nɨpɨnearɨ gɨ' niɨwɨnɨ sɨ'a' wɨyau' wɨyimɨ a'mɨ mɨrɨmɨ'a'rɨnɨ.’ rɨŋoxɨranɨ? Joxɨ nepa niai'wɨ' Gorɨxoya'oxɨ eŋa'na'yɨ', jɨwanɨŋoxɨ eŋɨ' nɨyoaa'rɨnɨmɨ wepɨ'neɨ.” rayigɨ'awixɨnɨ.
40027041	Apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Judayɨ'ya' meba'owa tɨ'nɨ a'ma' bɨrɨ uro yayarɨgɨ'a'yɨ' rɨperɨrɨ' umeararɨgɨ'a'pa awa enɨ rɨperɨrɨ' numero re rɨgɨ'awixɨnɨ,
40027042	“O a'ma'yo ‘Nionɨ tɨ'a'mɨnɨ ba'na' yea'yɨ' seayimɨxemea'mɨ'a'rɨnɨ.’ uragɨ' ai' xewanɨŋo arɨra' minɨpaxɨ'rɨnɨ. I'kɨ'a'yo da'nɨ eŋɨ' nɨyoaa'rɨmɨ wepɨ'na'na'yɨ', ananɨ dɨŋɨ' wɨkwɨ'roanɨ'wɨnɨ.
40027043	O Gorɨxomɨ dɨŋɨ' nɨŋwɨra'rɨrɨ re rɨnarɨŋorɨnɨ, ‘Nionɨ niai'wɨ' Gorɨxoya'onɨrɨnɨ.’ rɨnarɨŋorɨnɨ. Gorɨxo xewaxɨ' ro na'nɨ yayɨ' nɨwinɨrɨ'na'yɨ', rɨxa e'ɨ' oumi'nɨnɨ. Arɨra' winɨrɨ'enɨŋoɨnɨrɨ sɨŋwɨ' wɨnanɨ'wɨnɨ.” rɨgɨ'awixɨnɨ.
40027044	Ɨ'wɨ' mearɨgɨ'i'wau' mɨdɨmɨda'nɨ yekwɨroa'rɨnɨgɨ'i'wau' enɨ Jisasomɨ ikayɨ'wɨ' numearɨrɨ'na' axɨ'pɨnɨ rɨgɨ'isixɨnɨ.
40027045	E ne'ra nu'ɨ'asa'na' eŋa'na' rɨxa sogwɨ' a'wɨnɨ e 12:00 imo'na'na' re eŋɨnigɨnɨ. Aŋɨ' nɨmɨnɨ sɨ'a' yina'rɨŋɨnigɨnɨ. Sɨ'a' nɨyina'rɨŋɨsa'na' rɨxa 3:00 p.m. imo'na'na' a'mɨ wɨ'a' o'nɨŋɨnigɨnɨ.
40027046	A'mɨ wɨ'a' o'na'na' Jisaso xegɨ' Xibɨruyɨ' pɨ'ne' tɨ'nɨ rɨ'aiwa' re rɨŋɨnigɨnɨ, “Eri, Eri, ramɨ sabakɨtani?” urɨŋɨ'pɨyɨ' re nɨrɨrɨ'na' urɨŋɨnigɨnɨ, “Gɨ' Gorɨxoxɨnɨ, gɨ' Gorɨxoxɨnɨ, joxɨ pi' na'nɨ niepɨsamoarɨŋɨnɨ?” rɨ'aiwa' e ra'na'
40027047	a'ma' e ro'wapɨgɨ'a'yɨ' wi' Jisaso e rɨ'agɨ arɨ'a' nɨwiro re rɨnɨgɨ'awixɨnɨ, “Wɨ'a' ro'kiamoagɨ' Iraijao na'nɨ rɨ'aiwa' rɨ'a rarɨnɨ?” nɨrɨnɨro
40027048	ayɨ' wigɨ' wo aŋɨ'nɨ nurɨ i'rɨkwɨ' bɨ nɨmearɨ wegwɨ'a' wa' tɨ'nɨ ayɨŋwɨ' nikɨroa'rɨma'na' iniɨgɨ' wainɨ' nia'ɨ' eŋɨ' bɨ i'rɨkwɨ'pimɨ niwayɨmo'ma'na' Jisaso onɨnɨrɨ wimɨxa'nɨmɨnɨrɨ yarɨ'na'
40027049	xegɨ' wi'nɨyɨ' re urɨgɨ'awixɨnɨ, “E mepanɨ. Iraijao nɨwepɨ'nɨrɨ arɨra' winɨrɨ'enɨŋoɨ? Arɨra' mɨwipa enɨrɨ'enɨŋoɨ? Sɨŋwɨ' owɨnaneyɨ.” rarɨ'na'
40027050	Jisaso a'mɨ eŋɨ' tɨ'nɨ rɨ'aiwa' bɨ nɨrɨrɨ'na' xegɨ' dɨŋɨ' nɨya'mɨga uŋɨnigɨnɨ.
40027051	Xegɨ' dɨŋɨ' nɨya'mɨga u'a'na' re eŋɨnigɨnɨ. Rapɨrapɨ' aŋɨ' rɨdɨyowa' yarɨgɨ'iwa'mɨ awawa' ŋwɨ'a' Gorɨxoya' na'nɨ nɨyima'ro'nɨrɨ epaŋioa'rɨnɨŋu' yoparɨ' e'de da'nɨ xegɨ'pɨ naxega nɨwepɨ'nɨrɨ wu'kau' imo'nɨrɨ xwɨ'a' pobonɨ' e'a'na' sɨ'ŋa' xwe' a'wɨnɨmɨ nɨjiga urɨ
40027052	a'ma' xwa'rɨpa' noxoa'ga u'a'na' a'ma' Gorɨxomɨ dɨŋɨ' wɨkwɨ'roagɨ'a' pɨyɨ'yɨ' wegɨ'e da'nɨ sɨŋɨ' ero egɨ'awixɨnɨ.
40027053	Pɨyɨ' ayɨ' Jisaso rɨxa nɨwia'pɨ'nɨmea'ma'na' eŋa'na' nuro Jerusaremɨ re'mo'a'na' a'ma' obaxɨ' ayo sɨŋwɨ' wɨnɨgɨ'awixɨnɨ.
40027054	Porisowamɨ sea'yɨ e imo'nɨŋo tɨ'nɨ porisɨ' xɨ'o tɨ'nɨ Jisasomɨ awi' mearogɨ'a'wa tɨ'nɨ xwɨ'a' pobonɨ' erɨ amɨpi' e imo'nɨrɨ e'agɨ nɨwɨnɨro o'ɨ' nika'rɨnɨro re rɨnɨgɨ'awixɨnɨ, “A'ma' royɨ' neparɨnɨ. Gorɨxomɨ xewaxorɨnɨ.” rɨnɨgɨ'awixɨnɨ.
40027055	Apɨxɨ' obaxɨ' “Jisasomɨ saŋɨ' nura'pa nu'mɨ ouxɨ'daneyɨ.” nɨrɨro Gariri pɨropenɨsɨ'yo da'nɨ bɨ'i'wa na' jɨ'amɨ nɨro'ma'na' sɨŋwɨ' wɨnɨgɨ'i'wa ri'warɨnɨ.
40027056	I'wa wi' Magɨdara da'ŋɨ' Mariai'rɨnɨ. A'mɨ wi' Jemisomɨ tɨ'nɨ Josepomɨ tɨ'nɨ xɨna'i' Mariai'yɨ rɨnɨŋi'rɨnɨ. A'mɨ wi' Sebediomɨ xewaxowau'mɨ xɨna'i'rɨnɨ.
40027057	Rɨxa sogwɨ' nokepa' tɨ'nɨ a'ma' amɨpi' mɨmu'ro'nɨŋɨ' wo —O Arimatia da'ŋɨ' Josepoyɨ rɨnɨŋorɨnɨ. O enɨ Jisaso wiepɨsiŋɨ'yɨ' worɨnɨ.
40027058	O e'ma'yɨ' gapɨmanɨ' Pairato tɨ'ŋɨ' e na'nɨ nurɨ Jisaso pɨyomɨ xwɨ'a' weya'rɨmɨnɨrɨ na'nɨ yarɨŋɨ' wi'a'na' Pairato porisowamɨ “Xe omeanɨrɨ sɨŋwɨ' wɨnɨ'poyɨ.” urɨ'agɨ
40027059	Josepo nurɨ pɨyomɨ nɨmearɨ rapɨrapɨ' apɨ'a' xai'wɨ' weŋɨ'pɨ tɨ'nɨ xopɨxopɨ' nɨro'ma'na'
40027060	sɨ'ŋa' o'ɨ' xewanɨŋo na'nɨ rɨxɨŋɨ'yimɨ —Ayi a'ma' sɨnɨ mɨweŋɨ'yirɨnɨ. Ayimɨ nɨmea'mɨ nɨpa'wirɨ nɨtɨma'na' sɨ'ŋa' pia'ra' xwe' wo mɨmegwɨna'rɨ' nɨme'ra nuro sɨ'ŋa' o'ɨ'yimɨ nɨpɨ'roa'rɨmɨ uŋɨnigɨnɨ.
40027061	Magɨdara da'ŋɨ' Mariai' tɨ'nɨ Mariai' wɨ'i' tɨ'nɨ i'pau' sɨ'ŋa' o'ɨ'yi mɨda'nɨŋe nɨŋwea'ma'na' Jisaso pɨyomɨ e tarɨŋagɨ wɨnɨgɨ'isixɨnɨ.
40027062	Sɨ'a' Sabarɨ'a'yo na'nɨ Judayɨ' amɨpi' pi'ra'nɨŋɨ' imɨxa'rarɨgɨ'a'yi o'ra'na' wɨ'a'pɨ tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ Parisiowa tɨ'nɨ awa gapɨmanɨ' Pairato tɨ'ŋɨ' e awi' nea'nɨro
40027063	Jisaso pɨyo na'nɨ re urɨgɨ'awixɨnɨ, “A'mɨna'oxɨnɨ, yapɨ' neai'wapɨyiŋo sɨnɨ mɨpe' nɨŋwearɨ'na' re rɨŋɨ'pɨ, ‘Sɨ'a' wɨyau' wɨyi o'ra'na' a'mɨ wia'pɨ'nɨmea'mɨ'a'rɨnɨ.’ rɨŋɨ'pɨ na'nɨ dɨŋɨ' neainarɨŋagɨ na'nɨ barɨŋwɨnɨ.
40027064	Oya' wiepɨsarɨŋowa nɨbɨro pɨyomɨ ɨ'wɨ' nɨmearo pɨ'nɨ' nɨtɨma'na' a'ma'yo re urɨpɨ'rɨxɨnɨrɨ, ‘O rɨxa wia'pɨ'nɨmea'ɨnigɨnɨ.’ urɨpɨ'rɨxɨnɨrɨ joxɨ porisɨ' wamɨ sekaxɨ' re urowa'reɨ, ‘Omɨ xwɨ'a' weya'rɨgɨ'e na'nɨ nuro awi' sɨ'a' wɨyau' wɨyimɨ mearo'poyɨ.’ urowa'reɨ.” ura'na'
40027065	Pairato re urɨŋɨnigɨnɨ, “Sewanɨŋoyɨ'ne' porisɨ' wa awi' mearopɨ'rɨ na'nɨ nɨmea'mɨ nuro soyɨ'ne' ɨ'wɨ' mɨmeapa oe'poyɨnɨrɨ yarɨgɨ'a'pa wiepɨsarɨŋowa pɨyomɨ ɨ'wɨ' meapɨ'rɨxɨnɨrɨ e e nura'ra u'poyɨ.” urɨ'agɨ
40027066	awa nuro Jisaso xwɨ'a' weya'rɨnɨŋe porisowamɨ e e nura'ra numa'na' sikɨ' bɨ nɨmearo sɨ'mɨmajɨ'o' na'nɨ sɨ'ŋa' pɨ'ro'nɨŋomɨ sea'yɨ e ikwia'ra'rɨgɨ'awixɨnɨ. Apɨ mɨweŋa'na' “A'ma' nɨpa'wiro pɨyomɨ mea'ɨ'a'rɨ'anɨ?” yaiwianɨ'wa'nɨro na'nɨ e egɨ'awixɨnɨ.
40028001	Magɨdara da'ŋɨ' Mariai' tɨ'nɨ Mariai' wɨ'i' tɨ'nɨ Sabarɨ'a' rɨxa we'a'na' Sade'yo isɨ'a'yo i'pau' Jisasoya' xwa'rɨpa'yo sɨŋwɨ' wɨnanɨri na'nɨ nuri
40028002	sɨnɨ mɨre'mopa yarɨ'na' re eŋɨnigɨnɨ. Pobonɨ' xwe' wi' e'a'na' aŋɨ'najɨ' Gorɨxoya' wo aŋɨ'namɨ da'nɨ nɨweapɨrɨ sɨ'ŋa' xwa'rɨpa'yo o'ɨ'yimɨ pɨ'roa'rɨgɨ'o mɨmegwɨna'rɨ' ne'ra nurɨ o'ɨ'yimɨ nɨwiemoa'rɨma'na' sɨ'ŋa'omɨ sea'yɨ e e'ɨ' ŋwea'agɨ
40028003	porisɨ' awi' mearoarɨgɨ'a'wa aŋɨ'najo a'piaŋwɨ' yarɨŋɨ'pa wɨ'a' e'nɨŋɨ' no'kirɨ ŋweaŋagɨ nɨwɨnɨro xegɨ' rapɨrapɨ' enɨ sɨŋwɨ' mɨmɨŋɨ' inɨ'ɨ' yi'nɨŋagɨ nɨwɨnɨro o'ɨ' nika'rɨnɨro pɨyɨ'nɨŋɨ' nimo'nɨro xwɨ'a'mɨ pie'rɨnowigɨ'awixɨnɨ.
40028004	porisɨ' awi' mearoarɨgɨ'a'wa aŋɨ'najo a'piaŋwɨ' yarɨŋɨ'pa wɨ'a' e'nɨŋɨ' no'kirɨ ŋweaŋagɨ nɨwɨnɨro xegɨ' rapɨrapɨ' enɨ sɨŋwɨ' mɨmɨŋɨ' inɨ'ɨ' yi'nɨŋagɨ nɨwɨnɨro o'ɨ' nika'rɨnɨro pɨyɨ'nɨŋɨ' nimo'nɨro xwɨ'a'mɨ pie'rɨnowigɨ'awixɨnɨ.
40028005	Aŋɨ'najo sɨnɨ xwa'rɨpa' tɨ'ŋɨ' e ŋweaŋa'na' i'pau' re'mo'napɨ'agɨ'i re urɨŋɨnigɨnɨ, “Ai'pagwi' wa'yɨ' mepanɨ. Nionɨ nɨjɨ'a'rɨnɨ. Ai'pagwi' Jisaso, pɨyomɨ i'kɨ'a'yo yekwɨroa'rɨgɨ'omɨ sɨŋwɨ' wɨnanɨri barɨŋiɨ.
40028006	O re mɨwenɨnɨ. Xɨ'o searɨŋɨ'pa rɨxa nɨwia'pɨ'nɨmea'mɨ u'ɨnigɨnɨ. Ai'pagwi' xɨ'omɨ tɨgɨ'e nɨbɨri sɨŋwɨ' wɨnɨ'piyɨ.” nurɨrɨ
40028007	a'mɨ re urɨŋɨnigɨnɨ “Rɨxa nuri xegɨ' wiepɨsarɨŋowamɨ re ure'mea'piyɨ, ‘ “O xwa'rɨpa'yo da'nɨ rɨxa nɨwia'pɨ'nɨmea'mɨ u'ɨnigɨnɨ. Arɨ'a' e'piyɨ. O Gariri pɨropenɨsɨ'yo na'nɨ xa'mɨ yi'ɨ'mɨ soyɨ'ne' e nɨyoaro sɨŋwɨ' wɨnɨpɨ'rɨ'a'rɨnɨ.” ure'mea'piyɨ.’ eararɨŋɨnɨ.” urɨ'agɨ
40028008	i'pau' aŋɨ'nɨ xwa'rɨpa'yo pɨ'nɨ nɨwia'rɨmɨ nurɨ'na' wa'yɨ' ika'rɨnɨri yayɨ' ika'rɨnɨri ne'ra nuri wiepɨsarɨŋowamɨ a'waŋɨ' ure'meanɨri aŋɨ'nɨ warɨ'na' re eŋɨnigɨnɨ.
40028009	Jisaso i'pau'mɨ nɨwi'mearɨ “Gɨ' a'ma' ai'pagwi'!” nurɨrɨ yayɨ' e wi'a'na' i'pau' aŋwɨ e nuri mɨŋɨ' xwɨ'a'yo nɨkwɨ'rori xegɨ' sɨkwɨ' ɨ'a' nɨxɨrɨri'na' omɨ sea'yɨ e umegɨ'isixɨnɨ.
40028010	Sea'yɨ e ume'a'na' o re urɨŋɨnigɨnɨ, “Ai'pagwi' wa'yɨ' mika'rɨnɨpanɨ. Sa nuri gɨ' a'ma' imo'nɨgɨ'a'wamɨ a'waŋɨ' re urɨ'piyɨ, ‘ “ Soyɨ'ne' Gariri pɨropenɨsɨ'yo na'nɨ yi'ɨ'rɨxɨnɨ.” rɨŋoɨ.’ nurɨri re urɨ'piyɨ, ‘ “Nionɨ e sɨŋwɨ' nanɨpɨ'rɨ'a'rɨnɨ.” rɨŋoɨ.’ urɨ'piyɨ.” urɨŋɨnigɨnɨ.
40028011	I'pau' sɨnɨ wiepɨsarɨŋowa tɨ'ŋɨ' e na'nɨ warɨ'na' re eŋɨnigɨnɨ. Porisɨ' awi' mearo'ɨ'a'wa Jerusaremɨyo nɨre'moro apaxɨ'pa'nɨŋɨ' imo'nɨgɨ'a' xwe'owamɨ wa wɨnɨ'a'pɨ nɨpɨnɨ na'nɨ repɨyɨ' wi'a'na'
40028012	awa Judayɨ'ya' meba'owamɨ awi' neaa'rɨro xwɨyɨ'a' nimɨxɨma'na' porisowa a'waŋɨ' murɨpa e'ɨ'rɨxɨnɨrɨ nɨgwɨ' xwe' obaxɨ' mɨnɨ nɨwiro
40028013	re urɨgɨ'awixɨnɨ, “A'ma' wi' yarɨŋɨ' seai'a'na' re urɨ'ɨ'rɨxɨnɨ, ‘A'rɨ'wɨyimɨ none sa' weŋa'na' xegɨ' wiepɨsiŋowa nɨbɨro pɨyomɨ ɨ'wɨ' nɨmea'mɨ ugɨ'awixɨnɨ.’ urɨ'ɨ'rɨxɨnɨ.
40028014	Gapɨmanɨ' Pairato xwɨyɨ'a' apɨ rɨnarɨŋagɨ arɨ'a' nɨwirɨ'na'yɨ', o iwaŋɨ' seaeanɨgɨnɨrɨ samɨŋɨ' imɨxanɨ'wa' eŋagɨ na'nɨ aya' sɨ'wɨ' nɨsearorɨ dɨŋɨ' obɨbaxɨ' mɨmopanɨ.” urɨ'agɨ'a
40028015	porisowa nɨgwɨ' apɨ nura'pɨro apaxɨ'pa'nɨŋɨ' imo'nɨgɨ'a' xwe'owa urɨ'a'pa axɨ'pɨ e yarɨ'na' pɨ'ne' apɨ Judayɨ' aŋɨ'yo rɨnɨmeŋɨ'pɨ agwɨ sɨnɨ rɨnɨmearɨnɨ.
40028016	Wiepɨsiŋɨ' we' wu'kau' sɨkwɨ' wo awa Gariri pɨropenɨsɨ'yo dɨ'wɨ' Jisaso ura'rɨŋɨ'pimɨ na'nɨ nɨyoaro
40028017	omɨ nɨwɨnɨro'na' sea'yɨ e numero aiwɨ wa “Jisasorɨnɨ.” yaiwiro wa “A'ma' ro nepa Jisasorɨ'anɨ?” yaiwiro yarɨ'na'
40028018	o aŋwɨ e nɨbɨrɨ re urɨŋɨnigɨnɨ, “Gorɨxo ‘Amɨpi' aŋɨ'namɨ imo'nɨrɨ xwɨ'a'ri'mɨ imo'nɨrɨ eŋɨ'pɨ na'nɨ joxɨ apɨ nɨpɨnɨ na'nɨ ne'nɨ' tɨ'ŋoxɨ imo'nɨrɨ'ɨnɨ.’ nɨrɨ'ɨ' eŋagɨ na'nɨ
40028019	re seararɨŋɨnɨ, ‘Soyɨ'ne' nuro a'ma' gwɨ' rɨxɨ' wɨrɨ' wɨri'mɨ gɨ' wiepɨsarɨŋa'yɨ'nɨŋɨ' nɨwimɨxa nuro'na' re erɨ'ɨnɨ. Yoɨ' a'po Gorɨxoya'pimɨ da'nɨ tɨ'nɨ xewaxonɨya'pimɨ da'nɨ tɨ'nɨ kwi'yɨ'pimɨ da'nɨ tɨ'nɨ wayɨ' umeairo
40028020	sekaxɨ' nionɨ searɨŋa' nɨpɨnɨ xɨ'dɨpɨ'rɨ'a na'nɨ ure'wapɨyiro erɨ'ɨnɨ. Rɨpɨ enɨ arɨ'a' e'poyɨ. Nionɨ anɨŋɨ' dɨŋɨ' seakɨkayo'mɨ'a'rɨnɨ. Sɨ'a' yoparɨ'yimɨ e na'nɨ ai' nɨseakɨkayo'a umɨ'a'rɨnɨ.’ seararɨŋɨnɨ.” urɨŋɨnigɨnɨ.
41001001	Xwɨyɨ'a' iwamɨ'o' Gorɨxomɨ xewaxo Jisasɨ Kiraiso —O nene yea'yɨ' neayimɨxemeanɨ'a na'nɨ Gorɨxo rɨ'peaŋorɨnɨ. O na'nɨ xwɨyɨ'a' yayɨ' seainɨpaxɨ'pɨ rɨpɨrɨnɨ.
41001002	Eŋi'na' Jono wayɨ' nɨneameaia wago sɨnɨ meŋa'na' xwɨyɨ'a' Gorɨxoya' wɨ'a' ro'kiamoagɨ' Aisaiaoyɨ rɨnɨŋo Jono na' rɨ'wɨ'yo bɨnɨ'o na'nɨ Gorɨxo xegɨ' xewaxomɨ urɨŋɨ' rɨpɨ rɨ'wamɨŋɨ' eaŋɨnigɨnɨ, “Arɨ'a' eɨ. Gorɨxonɨ gɨ' xwɨyɨ'a' yaŋɨ' wiowa'rɨmɨ'a'o joxɨ gɨ' i'woxɨ xa'mɨ rɨmeanɨ na'nɨ urowa'rɨmɨ'a'rɨnɨ. O joxɨ na'nɨ o'ɨ' simoinɨ'a'rɨnɨ.
41001003	O nurɨ a'ma' na'nɨ dɨŋɨ' meaŋe nɨŋwearɨ'na' joxɨ na'nɨ rɨ'aiwa' re rɨnɨ'a'rɨnɨ, ‘A'mɨna' rɨ'wɨ'yo bɨnɨ'o na'nɨ segɨ' dɨŋɨ' o'ɨ' naŋɨ'nɨŋɨ' nɨwimoiro ŋwea'ɨ'rɨxɨnɨ. O'ɨ' pi'ra'nɨŋɨ' imoarɨgɨ'a'pa'nɨŋɨ' segɨ' dɨŋɨ' pi'ra'nɨŋɨ' nimo'nɨro ŋwea'ɨ'rɨxɨnɨ.’ Gɨ' xwɨyɨ'a' yaŋɨ' wiowa'rɨmɨ'a'o rɨ'aiwa' e rɨnɨ'a'rɨnɨ.” Gorɨxo e rɨŋɨ'pa
41001004	Jono wayɨ' nɨneameaia wago a'ma' na'nɨ dɨŋɨ' meaŋe nɨre'morɨ wa'ɨ' nurɨmerɨ re uragɨ'rɨnɨ, “Gorɨxo seyɨ'ne' ɨ'wɨ' niga warɨgɨ'a'pɨ yokwarɨmɨ' seaiinɨ na'nɨ segɨ' uyɨ'niɨ' yarɨgɨ'a'pɨ rɨ'wɨ'mɨnɨ nɨmamoro nɨsanɨro ŋwea'poyɨ. E nerɨ'na'yɨ', wayɨ' seameaimɨ'ɨnɨ.” urarɨ'na'
41001005	a'ma' obaxɨ' Judayɨ'ya' aŋɨ'yo da'ŋɨ'yɨ' tɨ'nɨ a'wɨnɨ e wigɨ' aŋɨ' xwe' bɨ xegɨ' yoɨ' Jerusaremɨ da'ŋɨ'yɨ' tɨ'nɨ Jono tɨ'ŋɨ' e na'nɨ nuro wigɨ' ɨ'wɨ' niga warɨgɨ'a'pɨ na'nɨ waropa'rɨ' wi'a'na' iniɨgɨ' Jodanɨ rapa'yo wayɨ' umeaiagɨ'rɨnɨ.
41001006	O Gorɨxoya' xwɨyɨ'a' yaŋɨ' wiowa'rɨŋo aiwɨ sea'yɨ e nerɨ weyɨ' menagomanɨ. Rapɨrapɨ' awiaxɨ' yi'nagomanɨ. Kamerɨ' —Ayɨ' osɨ'nɨŋɨ' imo'nɨŋɨ'rɨnɨ. Kamerɨ' ɨ'a' aga iyɨ'a'nɨŋɨ' imo'nɨŋɨ' nɨyi'nɨma'na' arerɨxɨ' agwoŋɨ'nɨŋɨ' i'rɨŋɨ'yo nɨyi'nɨrɨ emeagorɨnɨ. Aiwa' enɨ awiaxɨ' nagomanɨ. Xo'pe' tɨ'nɨ pɨ'kɨ' iniɨgɨ' tɨ'nɨ nagorɨnɨ.
41001007	O Jisaso, rɨ'wɨ'yo bɨnɨ'o na'nɨ wa'ɨ' nemerɨ'na' waunɨ' xwɨyɨ'a' re ragɨ'rɨnɨ, “Nionɨ eŋɨ' ea'nɨŋa'onɨ aiwɨ eŋɨ' ea'nɨŋɨ' nionɨya' tɨ'nɨ rɨ'wɨ'yo bɨnɨ'oya' tɨ'nɨ xɨxenɨmanɨ. Oya' nɨmu'ronɨ. Omɨŋɨ' wiiarɨgɨ'a'yɨ' ananɨ wigɨ' bosoya' sɨkwɨ' su' gwɨ' wi'kweaiarɨgɨ'a'rɨnɨ. E nerɨ aiwɨ nionɨ sɨmaŋwɨ'yo'nɨŋɨ' yea'yɨ' nurɨ'nɨrɨ o aga sea'yɨ e'mɨ nɨmu'ro'nɨŋagɨ na'nɨ oya' sɨkwɨ' su' gwɨ' wi'kweaipaxɨ' menɨnɨ.” nurɨrɨ
41001008	re uragɨ'rɨnɨ, “Nionɨ wayɨ' nɨseameairɨ'na' sa iniɨgɨ' tɨ'nɨnɨ igɨ'a' seaeaarɨŋa'rɨnɨ. Rɨ'wɨ'yo bɨnɨ'o wayɨ' nɨseameairɨ'na' kwi'yɨ' Gorɨxoya'pɨ tɨ'nɨ seainɨ'a'rɨnɨ.” urɨŋɨnigɨnɨ.
41001009	Jono wa'ɨ' urarɨ'na' Jisaso Gariri pɨropenɨsɨ'yo xegɨ' aŋɨ' Nasaretɨ ŋweaŋe pɨ'nɨ nɨwia'rɨmɨ nurɨ Jonomɨ wi'mea'a'na' iniɨgɨ' Jodanɨ rapa'yo wayɨ' numeairɨ
41001010	wenɨŋɨ' e'ɨ'yɨ' wɨnɨŋɨnigɨnɨ. Jisaso iniɨgɨ'yo da'nɨ ni'mɨnɨmea'mɨ yarɨ'na' aŋɨ'namɨ da'nɨ o'ɨ' inɨ'agɨ kwi'yɨ' Gorɨxoya' xawio'wɨ'nɨŋɨ' xɨ'o na'nɨ weaparɨŋagɨ wɨnɨŋɨnigɨnɨ.
41001011	Sɨnɨ e wɨnarɨ'na' Gorɨxo aŋɨ'namɨ da'nɨ Jisasomɨ re urarɨŋagɨ arɨ'a' wiŋɨnigɨnɨ, “Gɨ' i'wɨ' dɨŋɨ' sɨxɨ' rɨyiŋa'oxɨ na'nɨ aga yayɨ' sea'yɨ e ninarɨnɨ.” urarɨŋagɨ arɨ'a' nɨwima'na' eŋa'na'
41001012	Gorɨxoya' kwi'yɨ' Jisasomɨ rɨxa a'ma' na'nɨ dɨŋɨ' meaŋe na'nɨ nɨme'ra nurɨ
41001013	o e ŋweaŋa'na' sɨ'a' 40 no'ra warɨ'na' Seteno —O imɨ'o'yo xɨra'o'nɨŋɨ' imo'nɨŋagɨ na'nɨ nɨ'nɨ sɨmaŋwɨ'yo'nɨŋɨ' wurɨ'nɨgɨ'orɨnɨ. O nɨbɨrɨ Jisaso xanoya' maŋɨ' pɨ'rɨ' owiai'kinɨrɨ iwamɨ'o' wi'wapɨyarɨŋagɨ ai' o ɨ'wɨ' wi' me' sɨ'nɨ tɨ'ŋɨ' e nɨŋwearɨ'na' aŋɨ'najɨ' nɨwi'mearo sɨmɨŋɨ' wi'nagɨ'a'rɨnɨ.
41001014	Rɨ'we'na' Jisaso, Jono rɨxa gwɨ' ŋweaŋa'na', o Gariri pɨropenɨsɨ'yo'mɨnɨ nurɨ xwɨyɨ'a' yayɨ' winɨpaxɨ' Gorɨxo xɨ'o xegɨ' xwioxɨ'yo mɨmea'mɨ' nerɨ pi'ra'nɨŋɨ' umeŋweanɨ'a'pɨ na'nɨ wa'ɨ' nurɨmerɨ
41001015	repɨyɨ' re wiemeŋɨnigɨnɨ, “Rɨxarɨnɨ. Gorɨxo seyɨ'ne' xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ'a'pɨ sɨŋa'nɨ imo'nɨnɨ aŋwɨ ayo eŋagɨ na'nɨ segɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro xwɨyɨ'a' yayɨ' seainɨpaxɨ' nionɨ seararɨŋa' rɨpɨ dɨŋɨ' nɨkwɨ'roro ŋwea'ɨ'rɨxɨnɨ.” nurɨmerɨ
41001016	ipi' xegɨ' yoɨ' Gariri rɨwoŋɨ'pa'mɨ nɨpurɨ'na' a'ma' peyɨ' na'nɨ yarɨgɨ'a' wau' Saimono tɨ'nɨ xogwa'o Adɨruo tɨ'nɨ peyɨ' na'nɨ ubenɨ' ipi'yo mamo'wa'rarɨŋagɨ'i nɨwɨnɨrɨ nɨwi'mearɨ
41001017	re urɨŋɨnigɨnɨ, “Agwiagwi' omɨŋɨ' peyɨ' na'nɨ yarɨgɨ'i' rɨpɨ pɨ'nɨ nɨwia'rɨmɨ nɨxɨ'dɨ'piyɨ. Omɨŋɨ' xegɨ' bɨ peyɨ' meaayarɨgɨ'i'pa a'ma' enɨ axɨ'pɨ e meapɨsi oeai'wapɨyimɨnɨ.” ura'na'
41001018	agwiau' re egɨ'isixɨnɨ. Rɨxa peyɨ' na'nɨ yarɨgɨ'i'pɨ pɨ'nɨ nɨwia'rɨmɨ nu'mɨ ugɨ'isixɨnɨ.
41001019	Nu'mɨ warɨ'na' Jisaso sɨnɨ na' jɨ'e onɨmia'pɨ nurɨ'na' a'mɨ a'ma' wau', Sebediomɨ xewaxowau' Jemiso tɨ'nɨ xogwa'o Jono tɨ'nɨ ewe'yo nɨŋwea'ma'na' egɨ' ubenɨ' peyɨ' na'nɨ yarɨgɨ'i'u' arɨ'ki'nɨŋagɨ yadɨrɨpɨ'narɨŋagɨ'i nɨwɨnɨrɨ
41001020	rɨxa “Agwiagwi' enɨ nɨxɨ'dɨ'piyɨ.” ura'na' agwiau' xano tɨ'nɨ o xegɨ' a'ma' nɨgwɨ' omɨŋɨ' wiiarɨgɨ'a' tɨ'nɨ sɨnɨ ewe'yo ŋweaŋa'na' pɨ'nɨ nɨwia'rɨmɨ omɨ nu'mɨ ugɨ'isixɨnɨ.
41001021	Jisaso wirɨmea'ro'ɨ'wa tɨ'nɨ nurɨ aŋɨ' yoɨ' Kapaneamɨyo nɨre'moro rɨxa Sabarɨ'a' —Sɨ'a' ayi Judayɨ' omɨŋɨ' wi' me' kikiɨ'a' nero xwɨyɨ'a' Gorɨxoya' arɨ'a' wianɨro na'nɨ awi' ea'narɨgɨ'a'yirɨnɨ. Sɨ'a' ayi imo'na'na' rotu' aŋɨ'yo nɨpa'wiro o a'ma'yo ure'wapɨyarɨ'na'
41001022	ayɨ' Gorɨxoya' ŋwɨ' ikaxɨ' ea'nɨŋɨ'pɨ mewegɨ'a'wa ure'wapɨyarɨgɨ'a'pa mure'wapɨyi' aga Gorɨxoya' ŋwɨ' ikaxɨ' ea'nɨŋɨ'pɨ xia'wo'nɨŋɨ' rarɨŋagɨ nɨwɨnɨro o ure'wapɨyarɨŋɨ'pɨ na'nɨ mɨŋɨ' sɨ'ŋa' nɨwea'nɨro yarɨ'na'
41001023	i'na' a'ma' imɨ'o' dɨŋɨ' xɨxe'roarɨŋɨ' wo rotu' aŋɨ'yo i'nɨmɨ da'nɨ makɨrɨ'wɨ' nɨmorɨ
41001024	xwamia'nɨ' re urɨŋɨnigɨnɨ, “Nasaretɨ da'ŋɨ' Jisasoxɨ imɨ'one pi' neaimɨnɨrɨ barɨŋɨnɨ? ‘Xwɨrɨ'a' neaikɨxe'mɨnɨrɨ rɨ'a barɨŋɨnɨ?’ nimo'narɨnɨ. Nionɨ nɨjɨ'a'rɨnɨ. Joxɨ Gorɨxo xewaxoxɨ xɨ'o rɨrɨ'peaŋoxɨrɨnɨ.” ura'na'
41001025	Jisaso mɨxɨ' numa'ɨnɨrɨ re urɨŋɨnigɨnɨ, “Pɨ'nɨ wia'reɨ! Dɨŋɨ' xɨxe'roarɨŋɨ'pɨxɨnɨ nɨwa'ramo'mɨ uɨ!” ura'na'
41001026	imɨ'o a'ma'omɨ meaŋɨ' neaa'rɨrɨ o sinapɨxwɨ'nɨ' nerɨ weŋa'na' imɨ'o nurɨ'na' makɨrɨ'wɨ' nɨmo'mɨ uŋɨnigɨnɨ.
41001027	Makɨrɨ'wɨ' nɨmo'mɨ u'agɨ a'ma' nɨ'nɨ sɨŋwɨ' e nɨwɨnɨro mɨŋɨ' sɨ'ŋa' nɨwea'nɨro xwɨyɨ'a' nɨrɨga nuro re rɨnɨgɨ'awixɨnɨ, “Xwɨyɨ'a' apimɨ xia'wo'nɨŋɨ' neare'wapɨyarɨŋɨ'pɨ xegɨ' bɨrɨnɨ. Eŋi'na' arɨ'a' wiagwa'manɨ. Aga sɨnɨ sɨŋɨ' ai' arɨ'a' wiarɨŋwɨnɨ. Imɨ'o' ai' sekaxɨ' ura'na' arɨ'a' wiarɨŋoɨ.” rɨnɨ'agɨ'a
41001028	xwɨyɨ'a' Jisaso e'ɨ'pɨ na'nɨ Gariri pɨropenɨsɨ'yo rɨxa yanɨ' amɨ amɨ niwe'a uŋɨnigɨnɨ.
41001029	Jisaso rotu' aŋɨ'yo pɨ'nɨ nɨwia'rɨmɨ nɨpeyearɨ nurɨ aŋɨ' Saimonoya' tɨ'nɨ Adɨruoya' tɨ'nɨ xɨra'xogwa'owau'ya' aŋɨ'yo nɨpa'wiro Jemiso tɨ'nɨ xogwa'o Jono tɨ'nɨ enɨ nawi'nɨ pa'wi'a'na'
41001030	Saimonomɨ xɨneagwi' wara' rɨ'a' pɨrɨ' wiarɨŋagɨ na'nɨ sa' weŋagɨ Jisasomɨ rɨxa a'waŋɨ' urɨ'agɨ'a
41001031	o i' weŋe na'nɨ nurɨ we'yo ɨ'a' mea'a'na' sɨmɨxɨ' rɨxa pɨ'nɨ wia'rɨ'agɨ i' nɨwia'pɨ'nɨmearɨ rɨxa aiwa' rɨ'a' nɨyearɨ tɨnɨŋɨ'pɨ nɨmearɨ mɨnɨ nɨwia uŋɨnigɨnɨ.
41001032	Rɨxa sɨ'a' sisisaŋɨ' imo'narɨ'na' sogwɨ' rɨxa we'ɨ'mɨ eŋa'na' a'ma' aŋɨ' apimɨ da'ŋɨ' sɨmɨxɨ' yarɨgɨ'a'yɨ' tɨ'nɨ imɨ'o' dɨŋɨ' xɨxe'roarɨŋɨ'yɨ' tɨ'nɨ nɨmea'mɨ Jisaso tɨ'ŋɨ' e na'nɨ nɨbɨro
41001033	rɨxa oxɨ' apɨxɨ' niai'wɨ' aŋɨ' apimɨ da'ŋɨ'yɨ' aŋɨ' Jisaso ŋweaŋiwa'mɨ ɨ'wi' e awi' eaa'rɨnarɨ'na'
41001034	o a'ma' pi' pi' sɨmɨxɨ' yarɨgɨ'a'yo naŋɨ' imɨxowa'rɨrɨ a'ma' imɨ'o' saya' nɨmerɨ xɨxe'roarɨŋɨ'yo enɨ imɨ'o' mɨxɨ' uma'ɨnowa'rɨrɨ nerɨ'na' imɨ'o' o Gorɨxo xewaxo eŋagɨ nɨjɨ'a' imo'nɨŋagɨ'a na'nɨ mɨxɨ' numa'ɨnowa'rɨrɨ'na' xwɨyɨ'a' wi' orɨ'poyɨnɨrɨ sɨŋwɨ' mɨwɨnɨpa eŋɨnigɨnɨ.
41001035	O wɨ'a' mo'nɨŋɨ'mɨ sɨnɨ sɨ'a' xai'wɨ' yinɨŋa'na' nɨwia'pɨ'nɨmearɨ nɨpeyea'ma'na' a'ma' mɨŋweagɨ'e na'nɨ nurɨ e Gorɨxomɨ xwɨyɨ'a' rɨrɨmɨ' nɨwirɨ ŋweaŋa'na'
41001036	Saimono tɨ'nɨ nɨkumɨxɨnɨrɨ emearɨgɨ'a'wa tɨ'nɨ Jisaso sɨnɨ aŋɨ'yo mɨŋweaŋagɨ nɨwɨnɨro o na'nɨ pɨ'a' ne'ra nuro
41001037	nɨwi'mearɨ'na' re urɨgɨ'awixɨnɨ, “Oxɨ' apɨxɨ' niai'wɨ' nɨ'nɨ joxɨ na'nɨ pɨ'a' yanɨro yarɨŋoɨ.” urɨ'agɨ'a
41001038	o re urɨŋɨnigɨnɨ, “E nerɨ aiwɨ aŋɨ' wi'yo nionɨ xwɨyɨ'a' ‘Gorɨxo pi'ra'nɨŋɨ' seameŋweanɨ sɨŋa'nɨ imo'nɨnɨ aŋwɨ ayorɨnɨ.’ rarɨŋa'pɨ wa'ɨ' ourɨmemɨ na'nɨ owaneyɨ. Xwɨyɨ'a' apɨ aŋɨ' amɨ amɨ a'waŋɨ' urɨmɨnɨrɨ bɨŋa'rɨnɨ.” nurɨrɨ
41001039	Gariri pɨropenɨsɨ'yo amɨ amɨ nemerɨ'na' wigɨ' rotu' aŋɨ' iwiwa'mɨ nɨpa'wiemerɨ wa'ɨ' urɨrɨ a'ma' imɨ'o' saya' nɨmerɨ xɨxe'roarɨŋɨ' tɨ'ŋɨ'yo mɨxɨ' uma'ɨnowa'rɨrɨ nerɨ e emeŋɨnigɨnɨ.
41001040	A'ma' peyɨyɨ' —Sɨmɨxɨ' apɨ a'ma' sɨŋwɨ' nɨwɨnɨrɨ'na' neaxɨ'meanɨgɨnɨrɨ e'ɨ' yarɨgɨ'a'pɨrɨnɨ. Sɨmɨxɨ' ayɨ' tɨ'ŋɨ' wo, Jisaso emearɨ'na', omɨ nɨwi'mearɨ sɨ'mɨmaŋɨ'mɨnɨ xo'mɨŋɨ' nɨyɨkwirɨ waunɨ' rɨxɨŋɨ' nurɨrɨ re urɨŋɨnigɨnɨ, “Joxɨ nɨsimo'nɨrɨ'na'yɨ', ananɨ pi'ra'nɨŋɨ' nimɨxɨpaxɨ'rɨnɨ.” urɨ'agɨ
41001041	o wa' nɨwianɨrɨ we' ɨ'eapa' nɨwirɨ omɨ sea'yɨ e nɨwikwia'rɨrɨ re urɨŋɨnigɨnɨ, “ ‘Nionɨ joxɨ naŋɨ' oimo'nɨnɨ.’ nimo'narɨnɨ. Rɨxa naŋɨ' imo'neɨ.” ura'na' re eŋɨnigɨnɨ.
41001042	Peyɨyɨ' rɨxa axi'na' yɨ'moŋɨnigɨnɨ.
41001043	Rɨxa apaxɨ' me' yɨ'mo'agɨ Jisaso apaxɨ'pa'nɨŋɨ' imo'nɨgɨ'a'wa tɨ'ŋɨ' e na'nɨ nurowa'rɨrɨ'na' arɨ'a' jɨyikɨ' norɨ
41001044	re urɨŋɨnigɨnɨ, “Naŋɨ' simɨxɨ'a'yɨ' na'nɨ ami'na' nurɨ a'ma'yo a'waŋɨ' murɨpanɨ.” nurɨrɨ a'ma' o wigɨ' yarɨgɨ'a'pɨ me' a'ma'yo xewanɨŋo a'waŋɨ' nura emenɨgɨnɨrɨ e nurɨrɨ a'mɨ re urɨŋɨnigɨnɨ, “Ami'na' apaxɨ'pa'nɨŋɨ' imo'nɨgɨ'a'wa tɨ'ŋɨ' e na'nɨ nurɨ womɨ sɨwa' nɨwinɨrɨ naŋwɨ' rɨdɨyowa' na'nɨ negɨ' arɨ'o Moseso eŋi'na' ŋwɨ' ikaxɨ' nearagɨ'yɨ' bɨ rɨdɨyowa' sia'rirɨ joxɨ naŋɨ' imo'nɨ'ɨ'yɨ' na'nɨ a'waŋɨ' rɨrɨ enɨ mɨnɨ wi'ɨrɨxɨnɨ.” urɨ'agɨ aiwɨ
41001045	o Jisasomɨ pɨ'nɨ nɨwia'rɨmɨ nurɨ'na' arɨ'ki' a'waŋɨ' rɨmeŋɨnigɨnɨ. E e'agɨ na'nɨ Jisaso a'ma' arɨ'ki' upupɨ'gɨ' nipɨ'rɨxɨnɨrɨ aŋɨ' bɨ bimɨ nurɨ'na' sɨŋa'nɨ mɨre'mopaxɨ' nɨwimo'nɨrɨ na'nɨ a'ma' mayɨ' e ŋweaŋa'na' a'ma' amɨ amɨ da'nɨ o tɨ'ŋɨ' e na'nɨ bagɨ'a'rɨnɨ.
41002001	Jisaso, sɨ'a' wi' rɨxa no'ra nu'ɨsa'na', o a'mɨ aŋɨ' yoɨ' Kapaneamɨyo na'nɨ nurɨ xegɨ' aŋɨ'yo i'nɨmɨ ŋweaŋa'na' a'ma' obaxɨ' arɨ'a' re nɨwiro “O a'mɨ xegɨ' aŋɨ'yo ŋweanɨ.” rarɨŋagɨ'a arɨ'a' e nɨwiro nɨbɨro
41002002	awi' nea'nɨro nɨpa'wiro aŋɨ'yo i'nɨmɨ de'roro aŋɨ' ɨ'wi' e enɨ pɨ'kwɨpɨ'kwɨ' inɨro yarɨ'na' o a'ma' ayɨ' nɨyonɨ wa'ɨ' nɨwirɨ pɨ'ne' repɨyɨ' wiarɨ'na'
41002003	a'ma' wa eŋɨ' nɨ'nɨ sɨwi'mɨ' eŋɨ' womɨ —O aŋɨ' epaxomanɨ. Omɨ i'kwiaŋwɨ'yo nikwia'rɨro ni'kwo'nɨmɨ nɨbɨro ai'
41002004	a'ma' aŋɨ' ɨ'wi' e pɨ'kwɨpɨ'kwɨ' inɨŋagɨ'a nɨwɨnɨro aŋɨ'yo nɨpa'wiro Jisaso tɨ'ŋɨ' e tɨpaxɨ' meŋagɨ na'nɨ nɨmea'mɨ nɨpeyiro aŋɨ' rɨ'wɨ' sea'yɨyo da'nɨ aŋɨ' sɨ'a' bɨ Jisaso ŋweaŋe nu'pɨyiro i'kwiaŋwɨ' xɨ'o weŋɨ'namɨ mɨdɨmɨda'nɨ gwɨ' nɨyura'ra'rɨro gwɨ'yo ɨ'a' nɨxɨrɨma'na' aŋɨ' sɨ'a' u'pɨyi'ɨ'e da'nɨ awayinɨ mamo'wa'ra'na'
41002005	Jisaso awa xɨ'omɨ dɨŋɨ' nɨwɨkwɨ'roro “O negɨ' a'ma' eŋɨ' sɨwi'mɨ' eŋomɨ ananɨ naŋɨ' imɨxɨpaxɨ'rɨnɨ.” yaiwiarɨŋagɨ'a nɨwɨnɨrɨ omɨ re urɨŋɨnigɨnɨ, “I'we, joxɨ ɨ'wɨ' ika'rɨnɨŋɨ' rɨxa yokwarɨmɨ' siiarɨŋɨnɨ.” ura'na'
41002006	Gorɨxoya' ŋwɨ' ikaxɨ' ea'nɨŋɨ'pɨ mewegɨ'a' wa Jisaso ure'wapɨyarɨŋɨ'pɨ arɨ'a' wianɨro na'nɨ e nɨŋwearɨ'na' Jisaso eŋɨ' sɨwi'mɨ' eŋomɨ e urɨ'ɨ'pɨ arɨ'a' nɨwiro i'nɨmɨ dɨŋɨ' re nɨmo'a ugɨ'awixɨnɨ,
41002007	“Pi' na'nɨ rɨ'a urarɨnɨ? Nionɨ Gorɨxonɨnɨrɨ yokwarɨmɨ' rɨwiiarɨnɨ? Sa Gorɨxonɨ ɨ'wɨ' yokwarɨmɨ' wiiarɨŋorɨnɨ. A'ma' ro Gorɨxomɨ rɨperɨrɨ' numearɨrɨ rɨ'a yarɨnɨ?” yaiwiarɨ'na'
41002008	Jisaso xegɨ' kwi'yɨ'yo da'nɨ awa i'nɨmɨ dɨŋɨ' e nɨmo'a warɨŋagɨ'a nɨwɨnɨrɨ re urɨŋɨnigɨnɨ, “Soyɨ'ne' pi' na'nɨ nionɨ na'nɨ i'nɨmɨ ‘O ɨ'wɨ' a'ma' yarɨgɨ'a'pɨ yokwarɨmɨ' wiipaxomanɨ.’ nɨmo'a warɨŋoɨ?” nurɨrɨ
41002009	a'mɨ re urɨŋɨnigɨnɨ, “A'ma' wo ɨ'wɨ' ika'rɨnɨŋɨ' nionɨ yokwarɨmɨ' wii'a'na'yɨ' i'nɨmɨ imo'nɨŋagɨ na'nɨ a'ma' woxɨ sɨŋwɨ' tɨ'nɨ sɨŋwɨ' wɨnɨpaxɨ' menɨnɨ. E nerɨ aiwɨ nionɨ a'ma' eŋɨ' nɨ'nɨ sɨwi'mɨ' eŋɨ' womɨ ‘Rɨxa nɨwia'pɨ'nɨmearɨ dɨxɨ' i'kwiaŋwɨ' nɨmea'mɨ uɨ.’ ura'na'yɨ' o naŋɨ' imo'nɨ'agɨ a'ma' nɨyɨ'ne'nɨ sɨŋwɨ' tɨ'nɨ sɨŋwɨ' wɨnɨpaxɨ'rɨnɨ.” nurɨrɨ
41002010	re urɨŋɨnigɨnɨ, “Nɨyɨ'ne'nɨ nionɨ na'nɨ re yaiwipɨ'rɨ na'nɨ, ‘A'ma' imo'nɨŋo ananɨ a'ma' xwɨ'a' tɨ'yo da'ŋɨ'yɨ' ɨ'wɨ' ika'rɨnɨ'a'pɨ ananɨ yokwarɨmɨ' wiipaxorɨnɨ.’ niaiwipɨ'rɨ na'nɨ pi'ra'nɨŋɨ' sɨŋwɨ' nanɨ'poyɨ.” nurɨrɨ
41002011	eŋɨ' sɨwi'mɨ' eŋomɨ re urɨŋɨnigɨnɨ, “Nionɨ re rɨrarɨŋɨnɨ, ‘Joxɨ nɨwia'pɨ'nɨmearɨ dɨxɨ' i'kwiaŋwɨ' nɨmea'mɨ aŋɨ' e na'nɨ uɨ.’ rɨrarɨŋɨnɨ.” ura'na' re eŋɨnigɨnɨ.
41002012	O rɨxa naŋɨ' nimo'nɨrɨ nɨwia'pɨ'nɨmearɨ a'ma' nɨ'nɨ sɨŋwɨ' anɨgɨ'e da'nɨ i'kwiaŋwɨ' xwaŋwɨ' ni'kwo'nɨmɨ peyeaŋɨnigɨnɨ. E e'a'na' a'ma' ayɨ' sɨrɨ' nɨpɨki'nɨro Gorɨxomɨ sea'yɨ e numero re rɨgɨ'awixɨnɨ, “Nene eŋi'na' da'nɨ aiwɨ a'ma' wo ro yarɨŋɨ'pa axɨ'pɨ re yarɨŋagɨ mɨwɨnagwa'rɨnɨ.” rɨgɨ'awixɨnɨ.
41002013	Jisaso a'mɨ aŋɨ' e pɨ'nɨ nɨwia'rɨmɨ nurɨ ipi' imaŋɨ'pa' tɨ'ŋɨ' e ŋweaŋa'na' oxɨ' apɨxɨ' niai'wɨ' nɨ'nɨ o tɨ'ŋɨ' e na'nɨ bayarɨŋagɨ'a o nure'wapɨya nurɨ
41002014	sɨnɨ ipi' imaŋɨ'pa'mɨ nɨpurɨ'na' Arɨpiasomɨ xewaxo Ripaio —O takisɨ' na'nɨ nɨgwɨ' ura'parɨŋorɨnɨ. O opisɨ' aŋɨ'yo e'ɨ' nɨŋwearɨ xegɨ' omɨŋɨ' yarɨŋagɨ nɨwɨnɨrɨ re urɨŋɨnigɨnɨ, “Joxɨ rɨ'wɨ'yo nɨxɨ'deɨ.” ura'na' o nɨwia'pɨ'nɨmea'mɨ rɨ'wɨ'yo nuxɨ'dɨrɨ nuro
41002015	Ripaioya' aŋɨ'yo nɨpa'wiro Jisaso tɨ'nɨ xegɨ' wiepɨsarɨŋowa tɨ'nɨ nɨŋwearo aiwa' nɨnɨro a'ma' takisɨ' na'nɨ nɨgwɨ' ura'parɨgɨ'a' wa tɨ'nɨ (Eŋi'na' Judayɨ' aŋɨ'yo takisɨ' na'nɨ nɨgwɨ' ura'pɨgɨ'a'wa takisɨ' na'nɨ nɨgwɨ' nura'pɨrɨ'na'yɨ' wigɨ' meapɨ'rɨ'a na'nɨ nɨgwɨ' sea'yɨ e bɨ ɨ'wɨ' ura'pagɨ'a' eŋagɨ na'nɨ a'ma' nɨ'nɨ awa na'nɨ xwioxɨ'yo da'nɨ wikɨ' nɨwo'nɨro kɨ'kɨ'mi' nɨwimo'nɨrɨ yagɨ'a'rɨnɨ.) Awa tɨ'nɨ ɨ'wɨ' yarɨgɨ'a' wi'nɨyɨ' tɨ'nɨ a'ma' ayɨ' obaxɨ' Jisasomɨ nɨxɨ'dɨro na'nɨ ayɨ' enɨ nawi'nɨ Jisaso tɨ'nɨ aiwa' nɨnɨro yarɨ'na'
41002016	a'ma' Parisiyɨ rɨnɨŋɨ'yɨ' waya' a'ma' Gorɨxoya' ŋwɨ' ikaxɨ' ea'nɨŋɨ'pɨ mewegɨ'a' wa Jisaso a'ma' takisɨ' na'nɨ nɨgwɨ' ura'parɨgɨ'a' wa tɨ'nɨ ɨ'wɨ' yarɨgɨ'a' wi'nɨyɨ' tɨ'nɨ aiwa' nawi'nɨ narɨŋagɨ'a nɨwɨnɨro xegɨ' wiepɨsarɨŋowamɨ Jisaso na'nɨ re urɨgɨ'awixɨnɨ, “O pi' na'nɨ a'ma' takisɨ' na'nɨ nɨgwɨ' neara'parɨgɨ'a' awa tɨ'nɨ ɨ'wɨ' yarɨgɨ'a' ayɨ' tɨ'nɨ nawi'nɨ aiwa' nɨro iniɨgɨ' nɨro yarɨŋoɨ? O naŋɨ' rɨyarɨnɨ?” urarɨ'na'
41002017	Jisaso e urarɨŋagɨ'a arɨ'a' nɨwirɨ ewayɨ' xwɨyɨ'a' bɨ nurɨrɨ re urɨŋɨnigɨnɨ, “A'ma' sɨmɨxɨ' mepa nerɨ'na' xwɨrɨ' tɨ'ŋɨ' e na'nɨ warɨgɨ'a'manɨ. Sɨmɨxɨ' tɨ'gɨ'a'yɨ' warɨgɨ'a'rɨnɨ. Nionɨ enɨ a'ma' ‘Nionɨ nɨgɨ'pɨ we' ro'nɨŋɨnɨ.’ yaiwinarɨgɨ'a'yɨ' na'nɨ mɨbɨŋa'rɨnɨ. A'ma' ‘Nionɨ ɨ'wɨ' yarɨŋa'onɨrɨnɨ.’ yaiwinarɨgɨ'a'yɨ' wigɨ' uyɨ'niɨ' yarɨgɨ'a'pɨ yokwarɨmɨ' wii'a'na' ayɨ' we' ro'nɨŋɨ' imo'nɨpɨ'rɨ na'nɨ bɨŋa'rɨnɨ.” urɨŋɨnigɨnɨ.
41002018	Jisaso tɨ'nɨ xegɨ' wiepɨsarɨŋowa tɨ'nɨ aiwa' ŋwɨ'a' bɨ mɨŋweapa yarɨŋagɨ'a Jono wayɨ' numeaia warɨŋoya' wiepɨsarɨŋowa tɨ'nɨ a'ma' Parisiyɨ rɨnɨŋowa tɨ'nɨ aiwa' na'nɨ ŋwɨ'a' nɨŋwɨra'rɨnayiro'na' Jonoya' wiepɨsarɨŋowa tɨ'nɨ Parisiowaya' wiepɨsarɨgɨ'a' wa tɨ'nɨ nawi'nɨ nuro Jisasomɨ nɨwi'mearo re urɨgɨ'awixɨnɨ, “Jonoya' neaiepɨsarɨŋone tɨ'nɨ Parisiowaya' neaiepɨsarɨgɨ'one tɨ'nɨ aiwa' na'nɨ ŋwɨ'a' ŋwɨra'rɨnayarɨŋwɨnɨ. Pi' na'nɨ joxɨya' wiepɨsarɨŋowa aiwa' ŋwɨ'a' mɨŋwea' yarɨŋoɨ?” ura'na'
41002019	Jisaso ewayɨ' xwɨyɨ'a' bɨ nurɨrɨ re urɨŋɨnigɨnɨ, “A'ma' apɨxɨ' sɨŋɨ' ŋwɨra'rɨ'o sɨnɨ ŋweaŋa'na' oya' nɨkumɨxɨnɨrɨ emearɨgɨ'a'wa aiwa' ŋwɨ'a' nɨxeŋwɨra'rɨnɨro yarɨgɨ'a'ranɨ? Oweoɨ, o sɨnɨ awa tɨ'nɨ ŋweaŋa'na' aiwa' ŋwɨ'a' xeŋwɨra'rɨnɨpaxɨ' menɨnɨ.
41002020	E nerɨ aiwɨ o apɨxɨ' nɨmearɨ nɨŋweaŋɨsa'na' eŋa'na' a'ma' wi' omɨ anɨ'nɨmɨxa'na' i'na' aiwa' ŋwɨ'a' ŋweapɨ'rɨ'a'rɨnɨ.” nurɨrɨ xewanɨŋo apɨxɨ' sɨŋɨ' ŋwɨra'rɨ'o'nɨŋɨ' imo'nɨŋagɨ na'nɨ ewayɨ' xwɨyɨ'a' e urɨŋɨnigɨnɨ.
41002021	Ewayɨ' xwɨyɨ'a' a'mɨ bɨ nurɨrɨ re urɨŋɨnigɨnɨ, “A'ma' rapɨrapɨ' eŋi'naŋɨ' nɨyi'ga bagɨ'a' wu' axenɨŋagɨ nɨwɨnɨrɨ'na' rapɨrapɨ' sɨŋɨ' sɨnɨ wayɨ' mɨro'nɨŋɨ' wu' nɨmearo nupa'kiro gwɨ' kiwearɨgɨ'a'manɨ. E yanɨro e'ɨ'a'yɨ' wayɨ' ro'a'na' sɨŋɨ' upa'ki'ɨ'u' nɨkɨkari'nɨrɨ eŋɨ' nɨpɨperɨ'na' eŋi'naŋu' xwe' naxega unɨŋoɨ.” nurɨrɨ ayɨ' wigɨ' eŋi'na' da'nɨ “Nene e nerɨ'na' we' ro'nɨŋɨ' nimo'nɨrane nɨperɨ'na'yɨ', ananɨ Gorɨxo tɨ'ŋɨ' e na'nɨ peyanɨ'wa'rɨnɨ.” nɨra wagɨ'a'pɨ sɨnɨ yarɨgɨ'a'pɨ tɨ'nɨ oya' xwɨyɨ'a' sɨŋɨ' tɨ'nɨ nawi'nɨ ɨkwieropɨ'rɨxɨnɨrɨ ewayɨ' xwɨyɨ'a' e urɨŋɨnigɨnɨ.
41002022	A'mɨ axɨ'pɨ oyaiwi'poyɨnɨrɨ re urɨŋɨnigɨnɨ, “A'ma' iniɨgɨ' wainɨ' sɨŋɨ' nɨmearo meme' wara' sɨxɨ' soyɨ' axɨ'yo iwajɨ'a' yarɨgɨ'a'manɨ. Iwajɨ'a' yanɨro e'ɨ'a'yɨ' nu'pɨyimɨ nɨpurɨ sɨxɨ' soyɨ'wa' enɨ rɨxa sɨpi' enɨŋoɨ. Wainɨ' sɨŋɨ' meme' wara' sɨxɨ' sɨŋɨ'yo iwajɨ'a' yarɨgɨ'a'rɨnɨ.” urɨŋɨnigɨnɨ.
41002023	Jisaso tɨ'nɨ wiepɨsarɨŋowa tɨ'nɨ Sabarɨ'a'yo aŋɨ' nemero witɨ' aiwa' omɨŋɨ' tɨ'ŋɨ' e o'ɨ'yo nɨpurɨ'na' wiepɨsarɨŋowa witɨ' siyɨ' nɨyi'raga warɨ'na'
41002024	a'ma' Parisiyɨ rɨnɨŋɨ'yɨ' wa omɨ yarɨŋɨ' re wigɨ'awixɨnɨ, “Awa pi' na'nɨ ‘Sabarɨ'a'yo ŋwɨ'a'rɨnɨ.’ rɨnɨŋɨ'pɨ nɨwiai'kiro witɨ' aiwa' nɨyi'rɨro narɨŋoɨ?” urɨ'agɨ'a
41002025	Jisaso re urɨŋɨnigɨnɨ, “Soyɨ'ne' xwɨyɨ'a' negɨ' mɨxɨ' ina'yɨ' Depito na'nɨ ea'nɨŋɨ'pɨ ɨ'a' nɨroro aiwɨ dɨŋɨ' wi' mɨmoarɨŋoɨ. Eŋi'na' Depito, a'ma' Abaiataoyɨ rɨnɨŋo —O eŋi'na' apaxɨ'pa'nɨŋɨ' imo'nɨŋɨ' xwe' worɨnɨ. O xegɨ' Judayɨ' Gorɨxomɨ rɨdɨyowa' wianɨro na'nɨ senɨ'a' aŋɨ' pa'ki'nɨŋɨ'yo meweŋa'na', Depito tɨ'nɨ xegɨ' a'ma' nɨkumɨxɨnɨrɨ emearɨgɨ'a'wa tɨ'nɨ aiwa' meŋagɨ na'nɨ agwɨ' wiarɨ'na' o senɨ'a' aŋɨ' pa'ki'nɨŋiwa'mɨ nɨpa'wirɨ bisɨ'kerɨ'a' Gorɨxo na'nɨ peaxɨ' tɨnɨŋɨ'pɨ umeai'a'na' Depito nɨnɨrɨ xegɨ' a'ma'yo enɨ nɨnɨrɨ wiŋɨnigɨnɨ. Bisɨ'kerɨ'a' apɨ apaxɨ'pa'nɨŋɨ' imo'nɨgɨ'a'wanɨ ananɨ nɨpaxɨ'rɨnɨ. Apɨ Depito nɨnɨrɨ aiwɨ Gorɨxo o na'nɨ xwɨyɨ'a' bɨ murɨ' eŋa'na' gɨ' wiepɨsarɨŋa' rowa enɨ agwɨ' wiarɨŋagɨ na'nɨ yarɨ'na' pi' na'nɨ xwɨyɨ'a'nɨ meararɨŋoɨ?” nurɨrɨ
41002026	Jisaso re urɨŋɨnigɨnɨ, “Soyɨ'ne' xwɨyɨ'a' negɨ' mɨxɨ' ina'yɨ' Depito na'nɨ ea'nɨŋɨ'pɨ ɨ'a' nɨroro aiwɨ dɨŋɨ' wi' mɨmoarɨŋoɨ. Eŋi'na' Depito, a'ma' Abaiataoyɨ rɨnɨŋo —O eŋi'na' apaxɨ'pa'nɨŋɨ' imo'nɨŋɨ' xwe' worɨnɨ. O xegɨ' Judayɨ' Gorɨxomɨ rɨdɨyowa' wianɨro na'nɨ senɨ'a' aŋɨ' pa'ki'nɨŋɨ'yo meweŋa'na', Depito tɨ'nɨ xegɨ' a'ma' nɨkumɨxɨnɨrɨ emearɨgɨ'a'wa tɨ'nɨ aiwa' meŋagɨ na'nɨ agwɨ' wiarɨ'na' o senɨ'a' aŋɨ' pa'ki'nɨŋiwa'mɨ nɨpa'wirɨ bisɨ'kerɨ'a' Gorɨxo na'nɨ peaxɨ' tɨnɨŋɨ'pɨ umeai'a'na' Depito nɨnɨrɨ xegɨ' a'ma'yo enɨ nɨnɨrɨ wiŋɨnigɨnɨ. Bisɨ'kerɨ'a' apɨ apaxɨ'pa'nɨŋɨ' imo'nɨgɨ'a'wanɨ ananɨ nɨpaxɨ'rɨnɨ. Apɨ Depito nɨnɨrɨ aiwɨ Gorɨxo o na'nɨ xwɨyɨ'a' bɨ murɨ' eŋa'na' gɨ' wiepɨsarɨŋa' rowa enɨ agwɨ' wiarɨŋagɨ na'nɨ yarɨ'na' pi' na'nɨ xwɨyɨ'a'nɨ meararɨŋoɨ?” nurɨrɨ
41002027	re urɨŋɨnigɨnɨ, “Gorɨxo a'ma' xa'mɨ nimɨxa'rɨma'na' sɨ'a' wɨyi kikiɨ'a' ŋwearo dɨŋɨ' sɨxɨ' yi'nɨro epɨ'rɨ na'nɨ Sabarɨ'a' tɨŋɨ'rɨnɨ. Sabarɨ'a' xa'mɨ nɨtɨrɨ a'ma' rɨ'wɨ'yo Sabarɨ'a'yo mewepɨ'rɨ'a na'nɨ imɨxɨŋɨ'manɨ.
41002028	Ayɨna'nɨ a'ma' imo'nɨŋa'onɨ Sabarɨ'a' ayo ai' xia'wonɨrɨnɨ. Nionɨ ‘Sabarɨ'a'yo ayɨ' ananɨrɨnɨ.’ rɨpaxɨ' imo'nɨŋa'onɨrɨnɨ.” urɨŋɨnigɨnɨ.
41003001	Jisaso a'mɨ rotu' aŋɨ' wiwa'mɨ nɨpa'wirɨ a'ma' we' kɨrɨŋɨ' eŋɨ' wo ŋweaŋagɨ nɨwɨnɨrɨ ure'wapɨyarɨ'na'
41003002	a'ma' Parisi wa —Awa re rarɨgɨ'a'rɨnɨ, “Sabarɨ'a'yo omɨŋɨ' nerɨ'na'yɨ' ayɨ' ŋwɨ'a'rɨnɨ. A'ma' ai' Sabarɨ'a'yo naŋɨ' nimɨxɨrɨ'na'yɨ' ayɨ' ŋwɨ'a'rɨnɨ.” rarɨgɨ'a'rɨnɨ. Awa Jisaso a'ma' we' kɨrɨŋɨ' eŋɨ' omɨ Sabarɨ'a'yo naŋɨ' wimɨxa'na' omɨ xwɨyɨ'a' mearanɨro na'nɨ sɨŋwɨ' nɨwɨnɨro ŋweaŋagɨ'a aiwɨ
41003003	o we' kɨrɨŋɨ' eŋomɨ re urɨŋɨnigɨnɨ, “Nɨwia'pɨ'nɨmea'mɨ nɨbɨrɨ a'wɨnɨ e e'ɨ' roɨ.” nurɨrɨ
41003004	Parisiowamɨ re urɨŋɨnigɨnɨ, “Segɨ' dɨŋɨ' pi'oɨ moarɨŋoɨ? ‘Sabarɨ'a'yo a'ma'yo naŋɨ' nɨwiirɨ'na'yɨ' ayɨ' ananɨrɨnɨ.’ rɨyaiwiarɨŋoɨ? ‘Sabarɨ'a'yo sɨpi' nɨwika'rɨrɨ'na'yɨ' ayɨ' ananɨrɨnɨ.’ rɨyaiwiarɨŋoɨ?” nurɨrɨ a'mɨ re urɨŋɨnigɨnɨ, “ ‘Sabarɨ'a'yo sɨmɨxɨ'yo pi'ra'nɨŋɨ' nimɨxɨrɨ'na'yɨ' ayɨ' ananɨrɨnɨ.’ rɨyaiwiarɨŋoɨ? ‘A'ma' nɨpɨkirɨ'na'yɨ' ayɨ' ananɨrɨnɨ.’ rɨyaiwiarɨŋoɨ?” urɨ'agɨ aiwɨ awa xwɨyɨ'a' bɨ murɨgɨ'awixɨnɨ.
41003005	Xwɨyɨ'a' bɨ murarɨŋagɨ'a nɨwɨnɨrɨ sɨŋwɨ' nɨwɨnɨmerɨ'na' wikɨ' nɨwo'ga nurɨ awa we' ikɨ' eŋomɨ wa' bɨ mɨwianɨ' dɨŋɨ' kɨ'kɨ'mi' nɨwimo'ga warɨŋagɨ'a nɨwɨnɨrɨ awa na'nɨ dɨŋɨ' sɨpi' enɨ nɨwirɨ omɨ re urɨŋɨnigɨnɨ, “We' ɨ'eapa' e'napeɨ.” ura'na' o we' ɨ'eapa' nerɨ'na' re eŋɨnigɨnɨ. Rɨxa naŋɨ' imo'nɨŋɨnigɨnɨ.
41003006	Rɨxa naŋɨ' imo'nɨ'agɨ Parisiowa sɨŋwɨ' e nɨwɨnɨro nɨwia'pɨ'nɨmea'mɨ nɨpeyearo a'ma' mɨxɨ' ina'yɨ' Xeroto tɨ'nɨ nɨkumɨxɨnɨrɨ emearɨgɨ'a'wa tɨ'nɨ awi' nea'nɨro Jisasomɨ pɨkianɨro na'nɨ i'nɨmɨ mekaxɨ' megɨ'awixɨnɨ.
41003007	Jisaso, Parisiowa xɨ'o na'nɨ mekaxɨ' mearɨŋagɨ'a, o xegɨ' wiepɨsarɨŋowa tɨ'nɨ a'mɨ ipi'wa' rɨwoŋɨ'mɨnɨ u'a'na' a'ma' Gariri pɨropenɨsɨ'yo da'ŋɨ' obaxɨ' omɨ nu'mɨ nuro a'ma' Judia pɨropenɨsɨ'yo da'ŋɨ'yɨ' tɨ'nɨ
41003008	wigɨ' aŋɨ' xwe' yoɨ' Jerusaremɨ a'wɨnɨ e mɨrɨnɨŋɨ'pimɨ da'ŋɨ'yɨ' tɨ'nɨ xwɨ'a' yoɨ' Idumia ŋwea'yɨ' tɨ'nɨ a'ma' iniɨgɨ' Jodanɨ rapa'yo orɨwa'mɨda'nɨ ŋwea'yɨ' tɨ'nɨ e'ma'yɨ' aŋɨ' biau' Saidonɨ tɨ'nɨ Taia tɨ'nɨ tɨ'ŋɨ' e ŋwea'yɨ' tɨ'nɨ a'ma' xwe' obaxɨ' ayɨ' Jisaso yarɨŋɨ'pɨ na'nɨ arɨ'a' nɨwiro xɨ'o tɨ'ŋɨ' e na'nɨ bɨmiarɨŋagɨ'a
41003009	Jisaso a'ma' obaxɨ' sɨmɨxɨ'yo naŋɨ' imɨmɨxɨmɨ' e'ɨ' eŋagɨ na'nɨ a'ma' nɨ'nɨ sɨmɨxɨ'yɨ' omɨ ama'ɨ' ro'nanɨro na'nɨ ɨkwɨkwierɨ' niga warɨŋagɨ'a na'nɨ xegɨ' wiepɨsarɨŋowamɨ re urɨŋɨnigɨnɨ, “A'ma' obaxɨ' ama'ɨ' nɨnɨro'nɨrɨ'na' nɨnɨxoyɨ'pio'a nɨbarɨŋoɨ. Ewe'yo pɨxemoa'nɨmɨ na'nɨ pi'ra'nɨŋɨ' aŋwɨ e nɨti'poyɨ.” urɨŋɨnigɨnɨ.
41003010	Jisaso a'ma' obaxɨ' sɨmɨxɨ'yo naŋɨ' imɨmɨxɨmɨ' e'ɨ' eŋagɨ na'nɨ a'ma' nɨ'nɨ sɨmɨxɨ'yɨ' omɨ ama'ɨ' ro'nanɨro na'nɨ ɨkwɨkwierɨ' niga warɨŋagɨ'a na'nɨ xegɨ' wiepɨsarɨŋowamɨ re urɨŋɨnigɨnɨ, “A'ma' obaxɨ' ama'ɨ' nɨnɨro'nɨrɨ'na' nɨnɨxoyɨ'pio'a nɨbarɨŋoɨ. Ewe'yo pɨxemoa'nɨmɨ na'nɨ pi'ra'nɨŋɨ' aŋwɨ e nɨti'poyɨ.” urɨŋɨnigɨnɨ.
41003011	A'ma' imɨ'o' dɨŋɨ' xɨxe'roarɨgɨ'a'yɨ' Jisasomɨ nɨwɨnɨrɨ'na'yɨ' sɨ'mɨmaŋɨ'mɨnɨ nɨpɨ'ki'nɨmearo waunɨ' nɨwika'rɨnɨro “Niai'wɨ' Gorɨxoya'oxɨrɨnɨ.” uranɨro yarɨŋagɨ'a na'nɨ
41003012	o mɨxɨ' numa'ɨnowa'rɨrɨ'na' mɨxɨ' rɨ'a' tɨ'ŋɨ' nurɨrɨ re urɨŋɨnigɨnɨ, “Nionɨ Gorɨxomɨ xewaxonɨ eŋagɨ na'nɨ a'waŋɨ' mɨrowia'ropanɨ.” urɨŋɨnigɨnɨ.
41003013	Jisaso dɨ'wɨ'yo na'nɨ nɨyirɨ a'ma' xɨ'o xegɨ' wimo'narɨŋowamɨ “Soyɨ'ne' enɨ yapɨ'poyɨ.” ura'na' awa enɨ xɨ'o tɨ'ŋɨ' e na'nɨ nɨyiro wi'mea'a'na'
41003014	o a'ma' we' wu'kau' sɨkwɨ' wau' xɨ'o tɨ'nɨ emepɨ'rɨ'a na'nɨ imo'nɨro xɨ'o na'nɨ wa'ɨ' nurɨmero a'ma' imɨ'o' xɨxe'roarɨŋɨ'yɨ' mɨxɨ' uma'ɨnowa'rɨpaxɨ' nimo'nɨro ero epɨ'rɨ'a na'nɨ rɨ'peaŋɨnigɨnɨ.
41003015	o a'ma' we' wu'kau' sɨkwɨ' wau' xɨ'o tɨ'nɨ emepɨ'rɨ'a na'nɨ imo'nɨro xɨ'o na'nɨ wa'ɨ' nurɨmero a'ma' imɨ'o' xɨxe'roarɨŋɨ'yɨ' mɨxɨ' uma'ɨnowa'rɨpaxɨ' nimo'nɨro ero epɨ'rɨ'a na'nɨ rɨ'peaŋɨnigɨnɨ.
41003016	A'ma' we' wu'kau' sɨkwɨ' wau' xɨ'o rɨ'peaŋowa wigɨ' yoɨ' rowarɨnɨ. Wo Saimono —O Jisaso yoɨ' a'mɨ bɨ Pitaoyɨ wɨ'rɨŋorɨnɨ. O tɨ'nɨ
41003017	a'mɨ wau' Sebediomɨ xewaxowau' Jemiso tɨ'nɨ xogwa'o Jono tɨ'nɨ —Awau'mɨ Jisaso yoɨ' Boanesisowau'yɨ —Yoɨ' mɨ'kɨ' ayɨ' awau' akɨrɨwɨ'nɨŋɨ' imo'nɨgɨ'i'wau' eŋagɨ na'nɨrɨnɨ. Yoɨ' e wɨ'rɨŋowau' tɨ'nɨ
41003018	a'mɨ wo Adɨruo tɨ'nɨ a'mɨ wo Piripo tɨ'nɨ a'mɨ wo Batoromuo tɨ'nɨ a'mɨ wo Matɨyuo tɨ'nɨ a'mɨ wo Tomaso tɨ'nɨ a'mɨ wo Arɨpiasomɨ xewaxo Jemisoyɨ rɨnɨŋo tɨ'nɨ a'mɨ wo Tadiaso tɨ'nɨ a'mɨ wo Saimono —O yoɨ' a'mɨ bɨ Seretoyɨ rɨnɨŋɨ'yɨ' —Yoɨ' mɨ'kɨ' ayɨ' “E'ma'yɨ' a'mɨ oxɨ'dowa'raneyɨ.” rarɨgɨ'a'yɨ' na'nɨrɨnɨ. E rɨnɨŋo tɨ'nɨ
41003019	a'mɨ wo yoparo Isɨkariotɨ da'ŋɨ' Judaso —O Jisaso na'nɨ mɨyɨ' rorɨ'rɨmeŋorɨnɨ. O tɨ'nɨ a'ma' we' wu'kau' sɨkwɨ' wau' awamɨ rɨ'peaŋɨnigɨnɨ.
41003020	Jisaso tɨ'nɨ wiepɨsarɨŋowa tɨ'nɨ a'mɨ aŋɨ' e na'nɨ nuro ŋweaŋa'na' a'ma' obaxɨ' o tɨ'ŋɨ' e awi' nea'nɨro epɨ'royɨ' wiarɨŋagɨ'a na'nɨ nɨyo'rɨ'moro aiwa' mɨnɨpaxɨ' wimo'narɨŋagɨ'a
41003021	Jisasomɨ xexɨrɨ'mea'yɨ' a'ma' wi' xɨ'o na'nɨ “Xewanɨŋo rɨxa majɨ'a' nika'rɨnɨrɨ yarɨnɨ.” rarɨŋagɨ'a arɨ'a' nɨwiro omɨ nɨwirɨmea'mɨ wanɨro na'nɨ barɨ'na'
41003022	Gorɨxoya' ŋwɨ' ikaxɨ' mewegɨ'a' wa aŋɨ' yoɨ' Jerusaremɨ da'nɨ nɨbɨma'na' Jisaso tɨ'ŋɨ' e re'mo'napɨ'a'wa a'ma'yo Jisaso na'nɨ re nura ugɨ'awixɨnɨ, “Imɨ'o' xɨra'o'nɨŋɨ' imo'nɨŋo Bieseburoyɨ rɨnɨŋo —O xegɨ' yoɨ' bɨ Setenorɨnɨ. O Jisasomɨ rɨ'wɨ'mɨnɨ nɨro'ma'na' xɨxe'roŋagɨ na'nɨ o a'ma' imɨ'o' xɨxe'roarɨŋɨ'yo mɨxɨ' uma'ɨnowa'rarɨnɨ.” nura warɨŋagɨ'a na'nɨ
41003023	Jisaso awamɨ “Niɨwanɨŋonɨ tɨ'ŋɨ' e na'nɨ bɨ'poyɨ.” nurɨrɨ ewayɨ' ikaxɨ' bɨ nurɨrɨ'na' re urɨŋɨnigɨnɨ, “ ‘Seteno xegɨ' wɨ'amɨ mɨxɨ' uma'ɨnowa'rɨpaxɨ' imo'nɨnɨ.’ rɨyaiwiarɨŋoɨ?” nurɨrɨ
41003024	ewayɨ' xwɨyɨ'a' rɨpɨ urɨŋɨnigɨnɨ, “A'ma' axowa mɨxɨ' ninɨro xepɨxepa' nɨro'nɨro'na' eŋɨ' mɨwea'nɨpa nero mɨmiaŋwɨ' upɨ'rɨ'a'rɨnɨ.
41003025	A'ma' gwɨ' axɨ'ri' enɨ mɨxɨ' ninɨro xepɨxepa' nɨro'nɨro'na' eŋɨ' mɨwea'nɨpa nero xwɨ'a'mɨ imo'nɨpɨ'rɨ'a'rɨnɨ.” nurɨrɨ “Seteno xegɨ' wɨ'amɨ mɨxɨ' uma'ɨnowa'rɨpaxɨ' mimo'nɨŋagɨ na'nɨ rɨ'a neararɨnɨ?” oyaiwi'poyɨnɨrɨ ewayɨ' xwɨyɨ'a' apɨ nurɨma'na'
41003026	a'mɨ re urɨŋɨnigɨnɨ, “Seteno enɨ xegɨ' wɨ'amɨ tɨ'nɨ mɨxɨ' ninɨro xepɨxepa' nɨro'nɨro'na'yɨ' wiwanɨŋowa eŋɨ' mea'nɨ' ninɨro xopɨra'rɨ' inɨpɨ'rɨ'a'rɨnɨ.” nurɨrɨ ayɨ' xewanɨŋo na'nɨ dɨŋɨ' re oyaiwi'poyɨnɨrɨ “Setenoya' eŋɨ' ea'nɨŋɨ'pɨ tɨ'nɨ me' omɨ xopɨra'rɨ' wimɨnɨrɨ rɨ'a yarɨnɨ?” oyaiwi'poyɨnɨrɨ na'nɨ
41003027	a'mɨ ewayɨ' xwɨyɨ'a' rɨpɨ urɨŋɨnigɨnɨ, “A'ma' wo a'ma' rɨ'a' rɨŋɨ' woya' iyɨ'a' ɨ'a' ura'pekɨxe'mɨnɨrɨ na'nɨ oya' aŋɨ'yo nɨpa'wirɨ'na' ami'na' aŋɨ' xia'womɨ gwɨ' nɨyirɨ nɨtɨma'na' amɨpi' oya' ananɨ ura'pekɨxenɨgɨnɨ.” nurɨrɨ
41003028	a'mɨ re urɨŋɨnigɨnɨ, “Nionɨ nepa seararɨŋɨnɨ. Ɨ'wɨ' yarɨgɨ'a'pɨranɨ, rɨperɨrɨ' inarɨgɨ'a'pɨranɨ, amɨpi' sɨpi' nɨ'nɨ a'ma' yarɨgɨ'a'pɨ Gorɨxo ananɨ yokwarɨmɨ' seaiinɨ'a'rɨnɨ.
41003029	E nerɨ aiwɨ a'ma' Gorɨxoya' kwi'yɨ' na'nɨ rɨperɨrɨ' me'ɨ'a'yɨ' Gorɨxo e rɨ'a'pɨ a'mɨ wi' yokwarɨmɨ' wiinɨ'a'manɨ. Anɨŋɨ' e nimo'nɨrɨ xwɨyɨ'a' mea'rɨnɨpɨ'rɨ'a'rɨnɨ.” urɨŋɨnigɨnɨ.
41003030	Ayɨ' rɨpɨ na'nɨ e urɨŋɨnigɨnɨ. Gorɨxoya' kwi'yɨ' tɨ'nɨ imɨ'o' mɨxɨ' uma'ɨnowa'rarɨŋagɨ aiwɨ awa Gorɨxoya' kwi'yɨ' rɨperɨrɨ' nɨmearɨro “Jisaso imɨ'o' dɨŋɨ' xɨxe'roŋagɨ na'nɨ imɨ'o' wɨ'amɨ mɨxɨ' uma'ɨnowa'rarɨnɨ.” rarɨŋagɨ'a na'nɨ Jisaso xwɨyɨ'a' apɨ urɨŋɨnigɨnɨ.
41003031	Jisaso sɨnɨ aŋɨ'yo ŋweaŋa'na' xegɨ' xɨna'i' tɨ'nɨ xogwa'owa tɨ'nɨ nɨre'mo'napɨro bɨ'arɨwa'mɨnɨ nɨro'ma'na' “Jisaso nɨ'wiapɨrɨ sɨŋwɨ' oneanɨnɨ.” ura'na'
41003032	a'ma' Jisasomɨ epɨ'royɨ' nɨwiro mɨnɨ mɨnɨ nɨŋweaxa pugɨ'a' wi' re urɨgɨ'awixɨnɨ, “Ai dɨxɨ' rɨna'i' tɨ'nɨ rɨrɨxɨ'mea'owa tɨ'nɨ bɨ'arɨwa'mɨnɨ nɨro'ma'na' joxɨ na'nɨ rarɨŋoɨ.” urɨ'agɨ'a
41003033	o “Ewayɨ' xwɨyɨ'a' bɨ rɨ'a neararɨnɨ?” oyaiwi'poyɨnɨrɨ yarɨŋɨ' re wiŋɨnigɨnɨ, “A'ma' gɨyɨ' gɨ' no'ki' tɨ'nɨ gɨ' nɨrɨxɨ'mea'owa tɨ'nɨrɨnɨ?” nurɨrɨ
41003034	a'ma' mɨnɨ mɨnɨ nɨŋweaxa pugɨ'a'yo sɨŋwɨ' nɨwɨnɨmerɨ'na' re urɨŋɨnigɨnɨ, “Gɨ' ino'ki'wayɨ'ne', nɨrɨxɨ'mea'owayɨ'ne' rɨxa tɨ' ŋweagɨ'a' ayoɨ.
41003035	A'ma' gɨyɨ' Gorɨxo rɨŋɨ'yo dɨŋɨ' nɨkwɨ'roro xɨ'darɨgɨ'a'yɨ' ayɨ' gɨ' ino'ki'wa'nɨŋɨ' tɨ'nɨ gɨ' nɨrɨxɨ'mea'nɨŋɨ' tɨ'nɨ imo'nɨgɨ'a'yɨ'rɨnɨ.” urɨŋɨnigɨnɨ.
41004001	Jisaso a'mɨ ipi' Gariri imaŋɨ' tɨ'ŋɨ' e na'nɨ nurɨ nure'wapɨyirɨ a'ma' xwe' obaxɨ' awi' nea'nɨro epɨ'royɨ' wiarɨŋagɨ'a o ewe'yo nɨpɨxemoa'nɨrɨ e'ɨ' nɨŋwearɨ a'ma' nɨ'nɨ sɨnɨ ipi' imaŋɨ' e ŋweaŋa'na'
41004002	o nure'wapɨyirɨ'na' xɨxewisɨ' xwɨyɨ'a' amɨpi' obaxɨ' na'nɨ nure'wapɨyirɨ
41004003	re urɨŋɨnigɨnɨ, “Arɨ'a' e'poyɨ. A'ma' wo o xegɨ' omɨŋɨ'yo axɨ'pɨ witɨ' siyɨ' nɨwia'ro'a umɨnɨrɨ na'nɨ nurɨ
41004004	xwɨ'a' yunɨ' ikɨxea'rɨnɨŋe pi'ra'nɨŋɨ' nɨwia'ro'a nurɨ aiwɨ wi' o'ɨ' maŋɨ'pa' tɨ'nɨ pie'ro'a'na' iŋɨ' nɨbɨro mɨmea'nɨ' eŋɨnigɨnɨ.
41004005	A'mɨ wi' sɨ'ŋa' i'nɨmɨ yapɨnɨŋa'na' xwɨ'a' onɨmia'pɨ sea'yɨ e eŋa'na' wia'ro'ɨ'yɨ' xwɨ'a' akwɨnɨ'a'na'ɨ eŋagɨ na'nɨ apaxɨ' me' nera'pɨma'na'
41004006	sogwɨ' nɨwepɨ'nɨrɨ xai'wɨ' anarɨ'na' pɨpɨŋɨ' mɨwa'rɨŋagɨ na'nɨ nɨyɨwea'nɨrɨ yea'yɨ' ya'rɨŋɨnigɨnɨ.
41004007	A'mɨ wi' emɨ' pɨpɨŋɨ' arɨ'kia'rɨnɨŋe wia'ro'ɨ'yɨ' emɨ' pɨpɨŋɨ'yo da'nɨ nera'pɨrɨ xeŋwɨra'rɨŋagɨ na'nɨ witɨ' siyɨ' apɨ na' mɨweŋɨnigɨnɨ.
41004008	A'mɨ wi' xwɨ'a' naŋɨ' e wia'ro'ɨ'yɨ' pi'ra'nɨŋɨ' nera'pɨrɨ xwe' nerɨ na' nɨkɨkɨrea'nɨrɨ'na' wi' xwe' onɨmia'pɨ nɨwerɨ wi' xwe' obaxɨ' nɨwerɨ wi' aga dɨŋɨ' nɨmorɨ ɨ'a' mɨropaxɨ' weŋɨnigɨnɨ.” nurɨrɨ
41004009	a'mɨ re urɨŋɨnigɨnɨ, “Seyɨ'ne' witɨ' siyɨ' na'nɨ nionɨ ewayɨ' xwɨyɨ'a' rɨ'a' apɨ na'nɨ arɨ'a' o'kiarɨ' nɨmo'nɨ'poyɨ.” urɨŋɨnigɨnɨ.
41004010	Ida'na' o xegɨ'pɨ ŋweaŋa'na' wiepɨsarɨŋowa we' wu'kau' sɨkwɨ' wau' tɨ'nɨ a'ma' wi' xɨ'o tɨ'nɨ emearɨgɨ'a'yɨ' tɨ'nɨ wigɨ'pɨ ewayɨ' xwɨyɨ'a' xɨ'o rɨ'ɨ'pɨ na'nɨ yarɨŋɨ' wiarɨ'na'
41004011	o re urɨŋɨnigɨnɨ, “Xwɨyɨ'a' Gorɨxo seyɨ'ne' xɨ'o xegɨ' xwioxɨ'yo mɨmea'mɨ' nerɨ seameŋweanɨ'a na'nɨ eŋi'na' da'nɨ i'nɨmɨ imo'nɨŋɨ'pɨ nionɨ rɨxa wɨ'a' searo'kiamoarɨŋɨnɨ. E nerɨ aiwɨ a'ma' nionɨ dɨŋɨ' mɨnɨkwɨ'ro' wigɨ' dɨŋɨ' tɨ'nɨ ne'ra warɨgɨ'a'yo nionɨ ure'wapɨyarɨ'na' mɨ'kɨ'pɨ arɨ'a' mɨni' ewayɨ' xwɨyɨ'a' rarɨŋa'pɨnɨ arɨ'a' niarɨŋoɨ.
41004012	Ayɨ' rɨpɨ na'nɨ ewayɨ' xwɨyɨ'a'nɨ urarɨŋɨnɨ. Gorɨxoya' xwɨyɨ'a' wɨ'a' ro'kiamoagɨ' Aisaiaoyɨ rɨnɨŋo a'ma' nionɨ dɨŋɨ' mɨnɨkwɨ'ro' wigɨ' dɨŋɨ' tɨ'nɨ ne'ra warɨgɨ'a'yɨ' na'nɨ eŋi'na' nɨrɨrɨ rɨ'wamɨŋɨ' re eaŋɨnigɨnɨ, ‘A'ma' ayɨ' wigɨ' uyɨ'niɨ' yarɨgɨ'a'pɨ rɨ'wɨ'mɨnɨ mamo'a'na'yɨ' Gorɨxo yokwarɨmɨ' wiinɨgɨnɨrɨ ewayɨ' xwɨyɨ'a' arɨ'a' nɨwirɨ'na' arɨ'a' nɨwiro aiwɨ nɨjɨ'a' mimo'nɨ' ero sɨŋwɨ' nɨwɨnɨrɨ'na' sɨŋwɨ' nɨwɨnɨro aiwɨ dɨŋɨ' mɨmo' ero epɨ'rɨ na'nɨ ewayɨ' xwɨyɨ'a'nɨ urɨnɨ'a'rɨnɨ.’ Aisaiao eŋi'na' rɨ'wamɨŋɨ' e eaŋɨ'pɨ tɨ'nɨ xɨxenɨ nionɨ xɨxenɨ e yarɨŋɨnɨ.” urɨŋɨnigɨnɨ.
41004013	O a'mɨ re urɨŋɨnigɨnɨ, “Soyɨ'ne' ewayɨ' xwɨyɨ'a' nionɨ rɨ'a'pɨ sɨnɨ majɨ'a' rimo'nɨŋoɨ? Ewayɨ' xwɨyɨ'a' apɨ nɨjɨ'a' mimo'nɨpa nerɨ'na'yɨ', ewayɨ' xwɨyɨ'a' nionɨ rarɨŋa' nɨpɨnɨ arɨge nerɨ nɨjɨ'a' imo'nɨpɨ'rɨ'a'rɨnɨ? Mɨ'kɨ'pɨ a'waŋɨ' osearɨmɨnɨrɨ rarɨŋɨnɨ.
41004014	A'ma' witɨ' siyɨ' wia'roarɨŋoyɨ' xwɨyɨ'a' Gorɨxo na'nɨ wa'ɨ' nemerɨ urɨmearɨŋo'nɨŋɨ' imo'nɨnɨ.
41004015	A'ma' wi' witɨ' siyɨ' o'ɨ'pa' tɨ'nɨ pie'ro'ɨ'pɨ iŋɨ' nɨbɨrɨ manarɨŋɨ'yɨ'nɨŋɨ' imo'nɨnɨ. Ayɨ' xwɨyɨ'a' Gorɨxo na'nɨ arɨ'a' wi'ɨ'a'pɨ Seteno ayɨ' Gorɨxo na'nɨ dɨŋɨ' mopɨ'rɨxɨnɨrɨ aŋɨ'nɨ nɨbɨrɨ pɨ'rɨpɨ'rɨ' nɨwirɨ emɨ mɨmea'mɨ' yarɨŋɨ'rɨnɨ.
41004016	A'ma' a'mɨ wi' witɨ' siyɨ' sɨ'ŋa' i'nɨmɨ yapɨnɨŋa'na' sea'yɨ e xwɨ'a' onɨmia'pɨ eŋa'na' wia'ro'ɨ'yɨ'nɨŋɨ' imo'nɨnɨ. Ayɨ' xwɨyɨ'a' Gorɨxo na'nɨ arɨ'a' nɨwiro'na' yayɨ' nɨwinɨrɨ nɨxɨ'danɨro yarɨ'na'
41004017	xwɨyɨ'a' na' i'nɨmɨ pɨpɨŋɨ'nɨŋɨ' mɨwa'rɨŋagɨ na'nɨ anɨŋɨ' xɨ'darɨgɨ'a'manɨ. Xwɨyɨ'a' Gorɨxo na'nɨ xɨ'danɨro yarɨŋagɨ'a na'nɨ a'ma' wi' nɨbɨro nepa eŋɨ' nea'nɨro rɨ'a xɨ'darɨŋoɨnɨrɨ iwamɨ'o' nɨwi'wapɨyirɨ xeanɨŋɨ' wikea'ra'na' apaxɨ' me' pɨ'nɨ wia'rarɨgɨ'a'rɨnɨ.
41004018	A'ma' a'mɨ wi' witɨ' siyɨ' emɨ' pɨpɨŋɨ' arɨ'kia'rɨnɨŋe wia'ro'ɨ'yɨ'nɨŋɨ' imo'nɨnɨ. Ayɨ' enɨ xwɨyɨ'a' Gorɨxo na'nɨ arɨ'a' nɨwiro aiwɨ
41004019	amɨpi' xwɨ'a'yo da'ŋɨ' na'nɨ dɨŋɨ' obɨbaxɨ' nɨmoro ‘Amɨpi' wi' nionɨ mɨnɨmu'ropa oninɨ.’ nɨyaiwiro amɨpi' wi' na'nɨ ‘Arɨge ni'meanɨ'a'rɨ'anɨ?’ nɨyaiwia nurɨ'na'yɨ' witɨ' emɨ' nera'pɨrɨ xeŋwɨra'rarɨŋɨ' yapɨ nimo'nɨro aiwa' na' mɨkɨkɨrea'narɨŋɨ'yɨ' yapɨ imo'narɨgɨ'a'rɨnɨ.
41004020	A'ma' a'mɨ wi' witɨ' siyɨ' xwɨ'a' naŋɨ' imo'nɨŋe wia'ro'ɨ'yɨ'nɨŋɨ' imo'nɨnɨ. Ayɨ' xwɨyɨ'a' Gorɨxo na'nɨ arɨ'a' nɨwiro dɨŋɨ' nɨkwɨ'roro pi'ra'nɨŋɨ' nɨxɨ'dɨro'na' witɨ' siyɨ' aiwa' na' wi' xwe' onɨmia'pɨ werɨ wi' xwe' obaxɨ' werɨ wi' aga dɨŋɨ' nɨmorɨ ɨ'a' mɨropaxɨ' werɨ yarɨŋɨ'yɨ'nɨŋɨ' imo'nɨnɨ.” Ewayɨ' xwɨyɨ'a' mɨ'kɨ'pɨ na'nɨ a'waŋɨ' e urɨŋɨnigɨnɨ.
41004021	O wiepɨsarɨŋowa “A'ma' ayo anɨŋɨ' yumɨ'i' winɨ'a'rɨnɨ.” yaiwipɨ'rɨxɨnɨrɨ sɨnɨ ewayɨ' xwɨyɨ'a' na'nɨ a'waŋɨ' nurɨrɨ'na' re urɨŋɨnigɨnɨ, “ ‘A'ma' ramɨxɨ' nɨmɨxa'ro'ma'na' sɨxɨ' xwe' wa' nɨmearɨ upɨxa'kwia'rɨpɨ'rɨxɨnɨ.’ rɨyaiwiarɨŋoɨ? ‘Pieŋɨ' i'kwiaŋwɨ'yo i'nɨmɨ tɨpɨ'rɨxɨnɨ.’ rɨyaiwiarɨŋoɨ? Oweoɨ, i'kwiaŋwɨ'yo sɨŋa'nɨŋɨ' e tarɨgɨ'a'rɨnɨ.” nurɨrɨ
41004022	re urɨŋɨnigɨnɨ, “Xwɨyɨ'a' eŋi'na' da'nɨ Gorɨxo xɨ'o xegɨ' xwioxɨ'yo mɨmea'mɨ' nerɨ seameŋweanɨ'a na'nɨ i'nɨmɨ imo'nɨŋɨ'pɨranɨ, amɨpi' pɨ'nɨ' imo'nɨŋɨ'pɨranɨ, nɨpɨnɨ sɨŋa'nɨ imo'nɨnɨ'a'rɨnɨ.
41004023	Xwɨyɨ'a' nionɨ seararɨŋa'pɨ na'nɨ arɨ'a' o'kiarɨ' nɨmo'nɨ'poyɨ.” nurɨrɨ
41004024	re urɨŋɨnigɨnɨ, “Arɨ'a' nɨnirɨ'na' dɨŋɨ' pi'ra'nɨŋɨ' nɨmoro arɨ'a' nirɨ'ɨnɨ. E nerɨ'na'yɨ', Gorɨxoya' dɨŋɨ' tɨ'nɨ nɨjɨ'a' nimo'nɨro sɨnɨ dɨŋɨ' pi'ra'nɨŋɨ' nɨmoro arɨ'a' nɨnia nurɨ'na'yɨ', oya' dɨŋɨ' tɨ'nɨ nɨjɨ'a' a'mɨ wi'nɨ nimo'ga upɨ'rɨ'a'rɨnɨ. E mepa nerɨ'na'yɨ', pɨ'ne' nionɨ seararɨŋa'pɨ rɨ'wɨ'mɨnɨ mamoro i'kɨ' nemoro nerɨ'na'yɨ', xwɨyɨ'a' Gorɨxo na'nɨpɨ nɨjɨ'a' wi' imo'nɨpɨ'rɨ'a'manɨ. Xwɨyɨ'a' Gorɨxo na'nɨpɨ nɨjɨ'a' onɨmia'pɨ imo'nɨgɨ'a'yɨ' ai' xewanɨŋo a'mɨ pɨ'rɨpɨ'rɨ' winɨ'a'rɨnɨ.” urɨŋɨnigɨnɨ.
41004025	re urɨŋɨnigɨnɨ, “Arɨ'a' nɨnirɨ'na' dɨŋɨ' pi'ra'nɨŋɨ' nɨmoro arɨ'a' nirɨ'ɨnɨ. E nerɨ'na'yɨ', Gorɨxoya' dɨŋɨ' tɨ'nɨ nɨjɨ'a' nimo'nɨro sɨnɨ dɨŋɨ' pi'ra'nɨŋɨ' nɨmoro arɨ'a' nɨnia nurɨ'na'yɨ', oya' dɨŋɨ' tɨ'nɨ nɨjɨ'a' a'mɨ wi'nɨ nimo'ga upɨ'rɨ'a'rɨnɨ. E mepa nerɨ'na'yɨ', pɨ'ne' nionɨ seararɨŋa'pɨ rɨ'wɨ'mɨnɨ mamoro i'kɨ' nemoro nerɨ'na'yɨ', xwɨyɨ'a' Gorɨxo na'nɨpɨ nɨjɨ'a' wi' imo'nɨpɨ'rɨ'a'manɨ. Xwɨyɨ'a' Gorɨxo na'nɨpɨ nɨjɨ'a' onɨmia'pɨ imo'nɨgɨ'a'yɨ' ai' xewanɨŋo a'mɨ pɨ'rɨpɨ'rɨ' winɨ'a'rɨnɨ.” urɨŋɨnigɨnɨ.
41004026	O sɨnɨ a'ma' e ŋweagɨ'a' nɨyonɨ xwɨyɨ'a' Gorɨxo xwioxɨ'yo mɨmea'mɨ' nerɨ umeŋweanɨ'a na'nɨpɨ nurɨrɨ'na' a'mɨ ewayɨ' xwɨyɨ'a' bɨ nurɨrɨ re urɨŋɨnigɨnɨ, “Gorɨxo xɨ'o xegɨ' xwioxɨ'yo mɨmea'mɨ' nerɨ seameŋweanɨ'a'pɨ re imo'nɨnɨ. A'ma' wo omɨŋɨ'yo na'nɨ nurɨ witɨ' siyɨ' nɨwia'ro'a nu'ɨsa'na'
41004027	sa' werɨ wia'pɨ'nɨmearɨ yarɨ'na' witɨ' siyɨ' rɨxa nera'pɨrɨ xwe' nerɨ o ‘Arɨge nera'pɨrɨ rɨ'a peyarɨnɨ?’ yaiwiarɨ'na'
41004028	xegɨ'pɨ xwɨ'a'yo da'nɨ nɨpeyirɨ ɨwɨ' niga nɨyirɨ siyɨ' nerɨ na' nɨkɨkɨrea'ga nɨpeyirɨ
41004029	yo'ɨ' e'a'na' rɨxa mipaxɨ' eŋagɨ nɨwɨnɨrɨ'na' kira' nɨmearɨ mɨwa'kwi'mɨ' yarɨŋɨ'rɨnɨ.” urɨŋɨnigɨnɨ. Gorɨxo xegɨ' xwioxɨ'yo mɨmea'mɨ' nerɨ umeŋweanɨ'a'pɨ axɨ'pɨ iwamɨ'o' nerɨ'na' ayɨ' dɨŋɨ' “Arɨge nerɨ'na' xwe' imo'nɨnɨ'a'rɨnɨ?” nɨyaiwiro aiwɨ “Xegɨ'pɨ xwe' imo'nɨnɨ'a'rɨnɨ.” oyaiwi'poyɨnɨrɨ na'nɨ e urɨŋɨnigɨnɨ.
41004030	A'mɨ re urɨŋɨnigɨnɨ, “Pi' pi' ewayɨ' xwɨyɨ'a' nɨrɨrane Gorɨxo xwioxɨ'yo mɨmea'mɨ' nerɨ neameŋweanɨ'a'pɨ na'nɨ ranɨ'wɨnɨ?
41004031	O nɨbɨrɨ neameŋweanɨ'a'pɨ masɨte' aiwa' siyɨ'nɨŋɨ' imo'nɨnɨ. Masɨte' aiwa' siyɨ' nurɨrɨ'na' aga onɨmia'pia wia'roarɨgɨ'a aiwɨ
41004032	nera'pɨma'na' xwe' nerɨ aiwa' nɨ'nɨ negɨ' omɨŋɨ'yo yarɨŋɨ'pimɨ sea'yɨ e nɨmu'rorɨ reŋɨ' sepia' wiexa'ra'ra'na' iŋɨ' nɨbɨrɨ ye'wɨ' i'nɨrɨwa'mɨnɨ tarɨŋɨ'rɨnɨ.” urɨŋɨnigɨnɨ. Ayɨ' “Iwamɨ'o'yɨ' nene onɨmia'pɨ nerɨ aiwɨ rɨ'we'na' a'ma' xwe' obaxene Gorɨxo neameŋweanɨ'a'rɨnɨ.” oyaiwi'poyɨnɨrɨ e urɨŋɨnigɨnɨ.
41004033	Xwɨyɨ'a' Gorɨxo xwioxɨ'yo mɨmea'mɨ' nerɨ umeŋweanɨ'a'pɨ na'nɨ nurɨrɨ'na' a'ma' ayɨ' arɨ'a' wipaxɨ'pɨ tɨ'nɨ xɨxenɨ ewayɨ' xwɨyɨ'a' obaxɨ' axɨ'pɨ'nɨŋɨ' imo'nɨŋɨ' nura nurɨ
41004034	sɨŋa'nɨ a'waŋɨ' bɨ murɨ' ewayɨ' xwɨyɨ'a'nɨ nura nurɨ aiwɨ wiepɨsarɨŋowa tɨ'nɨnɨ nɨŋwearɨ'na' ewayɨ' xwɨyɨ'a' xɨ'o urarɨŋɨ' mɨ'kɨ'pɨ na'nɨ a'waŋɨ' urayiŋɨnigɨnɨ.
41004035	O ewayɨ' xwɨyɨ'a' nura nu'ɨsa'na' sɨ'a'pɨ tɨ'nɨ axi'na' xegɨ' wiepɨsarɨŋowamɨ re urɨŋɨnigɨnɨ, “Ipi'yo jɨ'arɨwa'mɨnɨ oxemoaneyɨ.” ura'na'
41004036	awa a'ma' obaxɨ' e awi' ea'nɨgɨ'a'yo pɨ'nɨ nɨwia'rɨmɨ ewe' Jisaso e'ɨ' nɨŋwearɨ e da'nɨ pɨ'ne' ure'wapɨyarɨŋɨ'pa'mɨ enɨ nɨpɨxemoa'nɨro Jisaso tɨ'nɨ nuro ewe' wi' enɨ awa tɨ'nɨ warɨ'na' re eŋɨnigɨnɨ.
41004037	Rɨ'wɨpi' bɨrɨ iniɨgɨ' enɨ imeamɨ'kwɨ' erɨ nerɨ'na' ewe'yo mɨmea'mɨ' yarɨ'na' ewe'yo iniɨgɨ' rɨxa nɨro'ga wia'pɨ'nɨmeaarɨŋagɨ nɨwɨnɨro
41004038	Jisaso ewe' i'kwe'mɨŋɨ'mɨnɨ i'kwiaŋwɨ'yo sa' weŋomɨ saiwia'rɨ' nɨwiro re urɨgɨ'awixɨnɨ, “Neare'wapɨyarɨŋoxɨnɨ, none rɨxa iniɨgɨ' namianɨrɨ yarɨŋwa'yoɨ! Joxɨ dɨŋɨ' nɨmorɨ rɨweŋɨnɨ?” ura'na'
41004039	o nɨwia'pɨ'nɨmearɨ re eŋɨnigɨnɨ. “Rɨ'wɨpi' samɨŋɨ' owea'rɨnɨ.” rɨrɨ “Iniɨgɨ' imeamɨ'kwɨ' yarɨŋɨ'pɨ enɨ samɨŋɨ' owea'rɨnɨ.” rɨrɨ e'a'na' apaxɨ' me' rɨ'wɨpi' samɨŋɨ' werɨ iniɨgɨ' enɨ samɨŋɨ' werɨ ya'ra'na'
41004040	re urɨŋɨnigɨnɨ, “Soyɨ'ne' pi' na'nɨ wa'yɨ' seainarɨnɨ? Dɨŋɨ' mɨnɨkwɨ'ropa nero na'nɨ wa'yɨ' rɨseainarɨnɨ?” urɨ'agɨ
41004041	awa o'ɨ' nika'rɨnɨro na'nɨ wigɨ'pɨ re rɨnɨgɨ'awixɨnɨ, “Pi' a'ma'orɨ'anɨ? Imɨŋɨ' tɨ'nɨ iniɨgɨ' tɨ'nɨ o ra'na' arɨre a'ma'nɨŋɨ' arɨ'a' nɨwirɨ samɨŋɨ' rɨ'a weŋoɨ?” rɨnɨgɨ'awixɨnɨ.
41005001	Jisaso tɨ'nɨ xegɨ' wiepɨsarɨŋowa tɨ'nɨ nuro ipi' yoɨ' Gaririyo jɨ'arɨwa'mɨnɨ a'ma' wigɨ' yoɨ' Gegesayɨ' aŋɨ'yo niwie'kɨ'nɨmearo
41005002	o rɨxa ewe'yo da'nɨ ayoa'a'na' re eŋɨnigɨnɨ. Rɨxa a'ma' imɨ'o' dɨŋɨ' xɨxe'roarɨŋɨ' wo a'ma' xwa'rɨpa'yo da'nɨ nɨweapɨrɨ Jisasomɨ nɨwi'mearɨ
41005003	— O a'ma' xwa'rɨpa'yo anɨŋɨ' e weagorɨnɨ. A'ma' wi' ainɨxɨ' ai' tɨ'nɨ ai' gwɨ' mɨja'rɨpaxɨ' yagɨ'orɨnɨ.
41005004	I'ni'na' ainɨxɨ' tɨ'nɨ gwɨ' xai'wɨ' wɨri' tɨ'nɨ sɨkwɨ'yo tɨ'nɨ we'yo tɨ'nɨ ja'rarɨŋagɨ'a aiwɨ o narɨ'kia'rɨmɨ wagorɨnɨ. A'ma' wi' eŋɨ' nea'nɨro omɨ xayɨpemɨxɨpaxɨ' yagɨ'omanɨ.
41005005	Xegɨ'pɨ anɨŋɨ' xwa'rɨpa'yo nɨŋwearɨ'na' ikwa'wɨyi'na' a'rɨ'wɨyi'na' dɨ'wɨ' tɨ'ŋɨ' e da'nɨ makɨrɨ'wɨ' nɨmo'a nurɨ sɨ'ŋa' nɨmearɨ pɨ'rɨ' nuyɨki'ga wagorɨnɨ.
41005006	O Jisaso jɨ'amɨ barɨŋagɨ nɨwɨnɨrɨ mɨ'rɨ' nɨwerɨ waunɨ' nɨwika'rɨnɨrɨ
41005007	Jisaso maŋɨ' tɨ'nɨ “A'ma' romɨ imɨ'oyɨ'ne' sɨnɨ dɨŋɨ' mɨxɨxe'ropanɨ. Pɨ'nɨ wia'rɨ'poyɨ.” urarɨŋagɨ o xwamia'nɨ' nɨwirɨ “Jisasoxɨ pi' neaimɨnɨrɨ barɨŋɨnɨ?” nurɨrɨ “Gorɨxo ŋwɨ'a' amɨpi' nɨyonɨ sea'yɨ e mu'roŋomɨ xewaxoxɨrɨnɨ. Waunɨ' siarɨŋagwɨ na'nɨ Gorɨxoya' sɨŋwɨ'yo da'nɨ ‘Rɨ'nɨŋɨ' wi' seaiapɨmɨme'ɨnɨ.’ neareɨ.” urɨ'agɨ'a
41005008	Jisaso maŋɨ' tɨ'nɨ “A'ma' romɨ imɨ'oyɨ'ne' sɨnɨ dɨŋɨ' mɨxɨxe'ropanɨ. Pɨ'nɨ wia'rɨ'poyɨ.” urarɨŋagɨ o xwamia'nɨ' nɨwirɨ “Jisasoxɨ pi' neaimɨnɨrɨ barɨŋɨnɨ?” nurɨrɨ “Gorɨxo ŋwɨ'a' amɨpi' nɨyonɨ sea'yɨ e mu'roŋomɨ xewaxoxɨrɨnɨ. Waunɨ' siarɨŋagwɨ na'nɨ Gorɨxoya' sɨŋwɨ'yo da'nɨ ‘Rɨ'nɨŋɨ' wi' seaiapɨmɨme'ɨnɨ.’ neareɨ.” urɨ'agɨ'a
41005009	Jisaso yarɨŋɨ' “Segɨ' yoɨ' pi'rɨnɨ?” wi'a'na' imɨ'owa re urɨgɨ'awixɨnɨ, “None xwe' obaxɨ' mɨro'nɨŋagwɨ na'nɨ yoɨ' Rijonɨyɨ —Yoɨ' mɨ'kɨ' ayɨ' mɨxɨ' na'nɨ xwe' obaxɨ' gwɨ' mo'narɨgɨ'a' na'nɨrɨnɨ. Yoɨ' Rijonɨyɨ rɨnɨŋwɨnɨ.” nurɨro
41005010	waunɨ' nɨwiro arɨ'ki' “Xwɨ'a' tɨ'yo da'nɨ imɨ'one mɨxɨ' mɨneama'ɨnowa'rɨpanɨ.” nurɨro
41005011	odɨpi' aga xwe' obaxɨ' bɨ dɨ'wɨ' wi'yo miau'ra'rɨ' ninɨro aiwa' narɨŋagɨ'a nɨwɨnɨro
41005012	waunɨ' rɨxɨŋɨ' re urɨgɨ'awixɨnɨ, “Imɨ'one odɨpi'yo rɨ'wɨ'mɨnɨ nɨro'ma'na' dɨŋɨ' oxɨxe'ro'poyɨnɨrɨ sɨŋwɨ' neaneɨ.” urɨ'agɨ'a
41005013	Jisaso xe dɨŋɨ' oxɨxe'ro'poyɨnɨrɨ sɨŋwɨ' wɨna'na' imɨ'o' a'ma' omɨ dɨŋɨ' xɨxe'rogɨ'a'pɨ nɨmɨxearo a'mɨ odɨpi'yo'mɨnɨ xɨxe'ro'a'na' re egɨ'awixɨnɨ. Pɨmaŋɨ' e'ɨ' roŋɨ' wi' e aŋɨ'nɨ we'ɨ'a'yɨ' wia'rɨ' sɨwa' nero anɨŋɨ'nɨ ipi'yo nɨpie'roro pɨyɨ' egɨ'awixɨnɨ. Odɨpi' ayɨ' wonɨ marɨ'a'ɨ, 2,000 pɨyɨ' egɨ'awixɨnɨ.
41005014	E e'a'na' a'ma' odɨpi' mearɨgɨ'a'yɨ' aŋɨ'nɨ nuro odɨpi' e'ɨ'a'pɨ na'nɨ aŋɨ' e ŋweagɨ'a'yo a'waŋɨ' nura'rɨmɨ nuro omɨŋɨ' tɨ'ŋɨ' e yarɨgɨ'a'yo enɨ a'waŋɨ' nura eme'a'na' a'ma' nɨ'nɨ “Pi' rɨ'a eŋoɨ?” nɨyaiwiro sɨŋwɨ' wɨnanɨro nuro
41005015	Jisaso tɨ'ŋɨ' e nɨre'moro wenɨŋɨ' e'ɨ'a'yɨ' wɨnɨgɨ'awixɨnɨ. A'ma' imɨ'o' dɨŋɨ' xɨxe'roarɨŋo xegɨ' yarɨŋɨ'pa me' dɨŋɨ' sɨxɨ' ni'nɨrɨ aikɨ' nɨyi'nɨrɨ riwo e'ɨ' ŋweaŋagɨ nɨwɨnɨro xa'mɨ imɨ'o' obaxɨ' dɨŋɨ' xɨxe'rogɨ'a' na'nɨ “Nepa imɨ'o' xɨxe'roago orɨ'anɨ?” nɨyaiwiro wa'yɨ' yarɨ'na'
41005016	a'ma' Jisaso imɨ'o' mɨxɨ' uma'ɨnowa'rɨ'agɨ wɨnɨ'a'yɨ' repɨyɨ' nɨwiro imɨ'o' saya' meago e'ɨ'pɨ na'nɨ tɨ'nɨ odɨpi' e'ɨ'a'pɨ na'nɨ tɨ'nɨ repɨyɨ' wi'a'na'
41005017	Jisasomɨ waunɨ' nɨwiro re urɨgɨ'awixɨnɨ, “Negɨ' xwɨ'a' re pɨ'nɨ nɨneawia'rɨmɨ uɨ.” ura'na'
41005018	o rɨxa ewe'yo pɨxemoa'nɨmɨnɨrɨ yarɨ'na' imɨ'o' dɨŋɨ' xɨxe'ro'ɨ'o waunɨ' nurɨrɨ “Nionɨ enɨ joxɨ tɨ'nɨ wanɨ'wiɨ.” urarɨŋagɨ aiwɨ
41005019	Jisaso nionɨ tɨ'nɨ xe ounɨrɨ sɨŋwɨ' mɨwɨnɨpa nerɨ re urɨŋɨnigɨnɨ, “Dɨxɨ' aŋɨ' e na'nɨ nurɨ dɨxɨ' a'ma'yo A'mɨna'onɨ aya' nɨrɨrɨmɨxɨrɨ si'a'pɨ na'nɨ a'waŋɨ' nura u'ɨrɨxɨnɨ.” urɨ'agɨ
41005020	o nurɨ aŋɨ' Dekaporisɨyo apɨ apɨ nikwɨ'ro'ga unɨŋɨ'yo a'waŋɨ' nura nemerɨ amɨpi' Jisaso wi'ɨ'pɨ na'nɨ a'waŋɨ' nura emearɨ'na' a'ma' nɨ'nɨ dɨŋɨ' ududɨ' nɨwinɨrɨ “Arɨge nerɨ naŋɨ' e'orɨ'anɨ?” yaiwiagɨ'a'rɨnɨ.
41005021	Jisaso tɨ'nɨ xegɨ' wiepɨsarɨŋowa tɨ'nɨ a'mɨ ewe'yo nu'ɨ'asa'na' ipi'yo jɨ'arɨwa'mɨnɨ niwie'kɨ'nɨmearo ewe'yo da'nɨ nayoaro ipi' tɨ'ŋɨ' aŋwɨ e roŋa'na' a'ma' obaxɨ' nɨbɨro Jisaso tɨ'ŋɨ' e epɨ'royɨ' yarɨ'na'
41005022	a'ma' wo —O Judayɨ'ya' rotu' aŋɨ' wi'yo a'mɨna'o nimo'nɨrɨ meŋweaŋorɨnɨ. Xegɨ' yoɨ' Jairasoyɨ rɨnɨŋorɨnɨ. O nɨbɨrɨ Jisasomɨ sɨŋwɨ' nɨwɨnɨrɨ'na' oya' sɨkwɨ' tɨ'ŋɨ' aŋwɨ e mɨŋɨ' xwɨ'a'yo nɨkwɨ'rorɨ waunɨ' nɨwika'rɨnɨrɨ
41005023	waunɨ' xwɨyɨ'a' re urɨŋɨnigɨnɨ, “Gɨ' mia'i' rɨxa aŋwɨ ayo nɨpepaxɨ' enɨ. I' naŋɨ' nerɨ sɨŋɨ' unɨ na'nɨ joxɨ nɨbɨrɨ we' sea'yɨ e ikwia'reɨ.” urɨ'agɨ
41005024	Jisaso o tɨ'nɨ nawi'nɨ u'a'na' a'ma' nɨ'nɨ nɨxɨ'dɨro ɨkwɨkwierɨ' warɨ'na' re eŋɨnigɨnɨ.
41005025	Apɨxɨ' wi' —I' xegɨ' ragɨ' anɨŋɨ' pwarɨ'na' xwiogwɨ' we' wu'kau' sɨkwɨ' wau' mu'roŋi'rɨnɨ.
41005026	I' naŋɨ' onimɨxɨ'poyɨnɨrɨ xwɨrɨ' obaxɨ'yo nɨgwɨ' aya' wi' nɨroaayirɨ mɨnɨ nɨwirɨ ai' rɨ'nɨŋɨ' winarɨŋɨ'pɨ naŋɨ' bɨ onɨmia'pɨ me' nɨyɨpei' yarɨŋɨ'rɨnɨ. Xegɨ' nɨgwɨ' anɨpa' imo'nɨŋagɨ ai' a'mɨ wi'nɨ mɨxɨ'nɨŋɨ' yomɨxarɨgɨ'i'rɨnɨ.
41005027	I' Jisaso na'nɨ arɨ'a' nɨwirɨ'na' “Oya' iyɨ'a'yo ai' ama'ɨ' nɨro'nɨrɨ'na'yɨ' a'mɨ naŋɨ' emɨ'ɨnɨ.” nɨyaiwia nɨbɨrɨ a'ma' epɨ'royɨ' egɨ'a'yo a'wɨnɨ e nɨdakwirɨ rɨ'wɨ'mɨ da'nɨ we' ɨ'eapa' nerɨ oya' iyɨ'a' ama'ɨ' ro'nɨŋɨnigɨnɨ.
41005028	I' Jisaso na'nɨ arɨ'a' nɨwirɨ'na' “Oya' iyɨ'a'yo ai' ama'ɨ' nɨro'nɨrɨ'na'yɨ' a'mɨ naŋɨ' emɨ'ɨnɨ.” nɨyaiwia nɨbɨrɨ a'ma' epɨ'royɨ' egɨ'a'yo a'wɨnɨ e nɨdakwirɨ rɨ'wɨ'mɨ da'nɨ we' ɨ'eapa' nerɨ oya' iyɨ'a' ama'ɨ' ro'nɨŋɨnigɨnɨ.
41005029	Ama'ɨ' ro'na'na' ragɨ' anɨŋɨ' pwarɨŋɨ'pɨ yea'yɨ' sɨkia'rɨŋɨnigɨnɨ. Ragɨ' yea'yɨ' sɨkia'rɨ'agɨ nainenɨrɨ re yaiwiŋɨnigɨnɨ, “Rɨxa naŋɨ' riyi'nɨ re'ɨnɨ?” yaiwiarɨ'na'
41005030	Jisaso nɨjɨ'a' nimo'nɨrɨ “Eŋɨ' ea'nɨŋɨ' nionɨya' bɨ nɨnowa'rɨmɨ ipɨ ruŋoɨ?” nɨyaiwirɨ nɨkɨnɨmo'nɨrɨ re rɨŋɨnigɨnɨ, “Gɨ' iyɨ'a'yo ama'ɨ' go ro'nɨgoɨ?” ra'na'
41005031	xegɨ' wiepɨsarɨŋowa re urɨgɨ'awixɨnɨ, “Joxɨ a'ma' epɨ'royɨ' nɨsiro ɨkwɨkwierɨ' nɨsiga warɨ'na' pi' na'nɨ ‘Go gɨ' iyɨ'a'yo ama'ɨ' nɨro'nɨgoɨ?’ rarɨŋɨnɨ?” urɨ'agɨ'a
41005032	apɨxɨ' e wi'i'mɨ sɨŋwɨ' wɨnɨmɨnɨrɨ na'nɨ sagagɨ' emearɨŋagɨ
41005033	i' “Jisaso pi'ra'nɨŋɨ' nimɨxɨ'ɨ'rɨnɨ.” nɨyaiwirɨ wa'yɨ' nerɨ eŋɨ' o'ɨ' ne'ra nɨbɨrɨ Jisasomɨ agwɨ'rɨwa'mɨnɨ waunɨ' nɨwika'rɨnɨrɨ mɨŋɨ' xwɨ'a'yo nɨkwɨ'rorɨ xɨ'i' e'ɨ'pɨ na'nɨ wɨ'a' ro'kiamo'nɨ'agɨ
41005034	Jisaso re urɨŋɨnigɨnɨ, “Ineyɨ, ji'xɨ dɨŋɨ' nɨnɨkwɨ'rorɨŋɨ'pimɨ da'nɨ erɨ'kiemea'nɨ'ɨnɨ. Sɨmɨxɨ' aya' sinarɨŋɨ'pɨ a'mɨ wi' sinɨnɨ'a' meŋagɨ na'nɨ a'mɨ aya' bɨ mɨsinɨ' kikiɨ'a' ne'ra uɨ.” nurɨrɨ
41005035	sɨnɨ i'mɨ e urarɨ'na' sɨnɨ mia'i' sɨmɨxɨ' weŋe mɨre'mopa nerɨ'na' a'ma' wi' rotu' aŋɨ' meweŋoya' aŋɨ' e da'nɨ nɨbɨro Jisaso na'nɨ re ure'meagɨ'awixɨnɨ, “Neare'wapɨyarɨŋomɨ sɨnɨ aya' wi' murɨŋweapanɨ. Dɨxɨ' mia'i' rɨxa peŋoɨ.” urarɨ'na'
41005036	Jisaso arɨ'a' e nɨwirɨ rotu' aŋɨ' meweŋomɨ re urɨŋɨnigɨnɨ, “E nerɨ aiwɨ wa'yɨ' mepanɨ. Dɨŋɨ'nɨ nɨnɨkwɨ'ro'a uɨ.” nurɨrɨ
41005037	a'ma' nɨ'nɨ e nurakioŋwɨra'rɨma'na' aiwɨ “Pitao tɨ'nɨ Jemiso tɨ'nɨ xogwa'o Jono tɨ'nɨ awa nionɨ tɨ'nɨ xe obɨ'poyɨnɨrɨ sɨŋwɨ' owɨnɨmɨnɨ.” nɨyaiwirɨ nuro
41005038	rotu' aŋɨ' meweŋoya' aŋɨ' e nɨre'moro Jisaso yaiwi'nɨŋɨ' ninɨrɨ rɨnarɨŋagɨ arɨ'a' nɨwirɨ wi' yeyɨ nɨra warɨ'na' wi' ŋwape' rarɨŋagɨ'a nɨwɨnɨrɨ
41005039	aŋɨ'yo nɨpa'wirɨ re urɨŋɨnigɨnɨ, “Pi' na'nɨ ŋwɨ' earo yeyɨ rɨro yarɨŋoɨ? Mia'i' rɨxa peŋoɨnɨrɨ ŋwɨ' rɨmiearɨŋoɨ? I' sa sa' wenɨ.” nurɨrɨ
41005040	rɨpɨ'a' nura warɨ'na' o a'ma' nɨ'nɨ emɨ mɨmɨxea'mɨ' nerɨ mia'i'mɨ xanɨyau' tɨ'nɨ omɨ kumɨxɨnarɨgɨ'a' wau' wo awa tɨ'nɨ aŋɨ' awawa' ikwɨ'ro'nɨŋɨ' mia'i' weŋɨ'wa'mɨ nɨpa'wiro
41005041	Jisaso mia'i'mɨ we'yo ɨ'a' nɨmaxɨrɨrɨ xegɨ' pɨ'ne' tɨ'nɨ “Tarita kumi.” nurɨrɨ —Ayɨ' agapɨ'ne' “Mia' ri'yɨ wia'pɨ'nɨmeaɨ.” urarɨŋwa'pɨ na'nɨrɨnɨ. E ura'na' re eŋɨnigɨnɨ.
41005042	I' rɨxa nɨwia'pɨ'nɨmearɨ xegɨ' xwiogwɨ' we' wu'kau' sɨkwɨ' wau' eŋagɨ na'nɨ rɨxa nɨwia'pɨ'nɨmearɨ aŋɨ' yarɨ'na' ayɨ' sɨrɨ' nɨpɨki'nɨro “Arɨge a'mɨ rɨ'a wia'pɨ'nɨmeaŋoɨ?” nɨyaiwiro ududɨ' yarɨ'na'
41005043	Jisaso ŋwɨ' ikaxɨ' re urɨŋɨnigɨnɨ, “Nionɨ e'a'pɨ a'ma' wi'yo a'waŋɨ' murɨpa e'piyɨ.” nurɨrɨ “I'mɨ aiwa' bɨ mɨnɨ wi'piyɨ.” urɨŋɨnigɨnɨ.
41006001	Jisaso aŋɨ' e pɨ'nɨ nɨwia'rɨmɨ u'a'na' xegɨ' wiepɨsarɨŋowa nɨxɨ'da nuro o tɨ'nɨ xegɨ' aŋɨ' e nɨre'moro nɨŋweagɨ'asa'na'
41006002	rɨxa Sabarɨ'a' imo'nɨŋa'na' o nurɨ rotu' aŋɨ'yo nɨpa'wirɨ xwɨyɨ'a' Gorɨxoya' ure'wapɨyarɨ'na' a'ma' arɨ'a' wi'ɨ'a'yɨ' sɨrɨ' nɨpɨki'nɨro xwioxɨ'yo da'nɨ rɨ'a' nɨwo'ro'a nuro re rɨnɨgɨ'awixɨnɨ, “Ro xwɨyɨ'a' apɨ ge rɨ'a nɨjɨ'a' imo'nɨgoɨ? Nɨjɨ'a' oya' pi' nɨjɨ'a'pɨ rɨ'a neai'wapɨyarɨnɨ? Emɨmɨ' o yarɨŋɨ'pɨ arɨge nɨjɨ'a' imo'nɨŋɨ'rɨnɨ? Oweoɨ, re da'ŋorɨnɨ. Nene'nɨŋɨ' imo'nɨnɨ.
41006003	A'ma' ro xegɨ' omɨŋɨ' sa aŋɨ' mɨrarɨŋorɨnɨ. Sa Mariai' xewaxorɨnɨ. Xegɨ' xexɨrɨ'mea'owa wigɨ' yoɨ' Jemiso tɨ'nɨ Josiso tɨ'nɨ Judaso tɨ'nɨ Saimono tɨ'nɨrɨnɨ. Xexɨrɨ'mea'i'wa nene tɨ'nɨ enɨ nawi'nɨ mɨŋweapa reŋoɨ? Arɨge nimo'nɨrɨ neare'wapɨyarɨnɨ?” nɨrɨga nuro “Arɨ'a' mɨwipanɨ.” nɨrɨnɨro wigɨ' xwioxɨ'yo da'nɨ wikɨ' nɨwo'ga warɨ'na'
41006004	Jisaso xewanɨŋo na'nɨ nurɨrɨ'na' wigɨ' rarɨgɨ'a'pɨ tɨ'nɨ xɨxenɨ re urɨŋɨnigɨnɨ, “A'ma' aŋɨ' mɨda'ŋɨ'yɨ' Gorɨxoya' wɨ'a' uro'kiamoarɨgɨ'a'yo arɨ'a' umo'narɨgɨ'a' ai' wigɨ' e da'ŋɨ'yɨ' tɨ'nɨ xexɨrɨ'mea'yɨ' tɨ'nɨ ‘Sa negɨ' a'ma'orɨnɨ.’ nɨrɨnɨro arɨ'a' umo'narɨgɨ'a'manɨ.” nurɨrɨ
41006005	e emɨmɨ' mɨwi'wapɨyipaxɨ' eŋagɨ ai' a'ma' sɨmɨxɨ' yarɨgɨ'a' wi'yonɨ we' sea'yɨ e nɨwikwia'rɨrɨ naŋɨ' imɨxɨŋɨnigɨnɨ.
41006006	E nerɨ'na' o ayɨ' dɨŋɨ' mɨwɨkwɨ'ropa nero arɨ'a' mumo'narɨŋagɨ'a na'nɨ ududɨ' winɨŋɨnigɨnɨ. O aŋɨ' apɨ apɨ ikwɨ'ro'nɨŋɨ' wi'yɨ' wi'yonɨ nemerɨ xwɨyɨ'a' Gorɨxoya' nure'wapɨya nemerɨ'na'
41006007	xegɨ' wiepɨsarɨŋowa we' wu'kau' sɨkwɨ' wau' awamɨ “Awi' ea'nɨ'poyɨ.” nurɨrɨ wau' wau' xɨxegɨ'nɨ upɨ'rɨ na'nɨ nɨkumɨxɨrɨ nɨwa'rɨrɨ'na' imɨ'o'yo mɨxɨ' uma'ɨnowa'rɨpɨ'rɨ eŋɨ' sɨxɨ' ea'nɨŋɨ' bɨ xɨxegɨ'nɨ eŋɨ' sɨxɨ' nea'mɨxowa'rɨrɨ
41006008	ŋwɨ' ikaxɨ' re urɨŋɨnigɨnɨ, “Wagwi' wagwi' aŋɨ' wi'yɨ' wi'yo wa'ɨ' nemero ‘Gorɨxoya' xwioxɨ'yo ŋweanɨ'wa' aŋwɨ ayo eŋagɨ na'nɨ seyɨ'ne' uyɨ'niɨ' ne'ra warɨgɨ'a'pɨ rɨ'wɨ'mɨnɨ nɨmamoro nɨsanɨro ŋwea'ɨ'rɨxɨnɨ.’ nurɨrɨ'na' amɨpi' wi' nɨmea'mɨ mupanɨ. Aiwa' bɨranɨ, a'rupiaŋɨ' wu'ranɨ, nɨgwɨ' wowɨ' bɨranɨ, bɨ nɨmea'mɨ mupanɨ. Xoyɨ'wa'nɨ eraŋɨ' nurɨga u'poyɨ.
41006009	Sɨkwɨ' su' nɨyi'nɨro aiwɨ iyɨ'a' wu'kau' mɨpa'nɨpanɨ.
41006010	Wagwi' wagwi' aŋɨ' wi' e nɨre'morɨ'na' a'ma' wo ‘Awagwi' ananɨ nɨ'wiapɨri sa' we'piyɨ.’ earɨ'o o tɨ'nɨnɨ sa' nɨwe'mɨ u'isixɨnɨ. Sɨnɨ aŋɨ' e ikwɨ'ro'nɨŋɨ'pimɨ nure'wapɨyirɨ'na' aŋɨ' axiwa'mɨnɨ sa' we'ɨ'rɨxɨnɨ.” nurɨrɨ
41006011	re urɨŋɨnigɨnɨ, “Aŋɨ' bimɨ soyɨ'ne' nɨseaipemea'mɨ mupa ero arɨ'a' mɨseaipa ero e'a'na'yɨ', aŋɨ' apimɨ rɨxa pɨ'nɨ nɨwia'rɨmɨ nurɨ'na' sɨkwɨ' su' nɨwirɨro xwɨ'a' sikɨ' yea'yɨ' xe'nɨŋɨ'pɨ pɨ'rɨ' nɨwiai'kia'rɨmɨ u'ɨ'rɨxɨnɨ. A'ma' aŋɨ' apimɨ ŋwea'yɨ' dɨŋɨ' re yaiwipɨ'rɨ ‘Newanɨŋene ika'rɨnɨŋwa'yɨ' na'nɨ awau' Gorɨxo nene na'nɨ xwɨrɨ'a' winɨnɨ na'nɨ iyɨ' rɨya'rɨ'iɨ?’ yaiwipɨ'rɨ na'nɨ xwɨ'a' sikɨ' sɨkwɨ'yo xe'nɨŋɨ'pɨ pɨ'rɨ' wiai'kia'rɨ'ɨ'rɨxɨnɨ.” Sekaxɨ' e urowa'ra'na'
41006012	wiepɨsarɨŋowa wau' wau' nɨkumɨxɨnɨmɨ numiro wa'ɨ' nura nemero'na' repɨyɨ' re wigɨ'awixɨnɨ, “Seyɨ'ne' uyɨ'niɨ' ne'ra warɨgɨ'a'pɨ emɨ nɨmoro nɨsanɨro ŋwea'ɨ'rɨxɨnɨ.” repɨyɨ' e nurɨro
41006013	a'ma' obaxɨ'yo imɨ'o' rɨ'wɨ'yo nɨro'ma'na' dɨŋɨ' xɨxe'roarɨŋɨ'pɨ mɨxɨ' numa'ɨnowa'ra nuro a'ma' obaxɨ' sɨmɨxɨ' wiarɨŋɨ'yo enɨ ranɨ' tɨ'nɨ gɨ'niɨ' nɨwiro naŋɨ' nimɨxa ugɨ'awixɨnɨ.
41006014	Mɨxɨ' ina'yɨ' Xerotoyɨ rɨnɨŋo Jisasoya' wiepɨsarɨŋowa e ne'ra emearɨ'na' aŋɨ' nɨyonɨ “Jisaso e yarɨnɨ. E yarɨnɨ.” rɨnarɨŋagɨ'a o arɨ'a' nɨwirɨ ŋweaŋa'na' a'ma' wi' emɨmɨ' Jisaso yarɨŋɨ'pɨ na'nɨ re nɨrɨga ugɨ'awixɨnɨ, “Jono wayɨ' nɨneameaia wago peŋo a'mɨ nɨwia'pɨ'nɨmearɨ Jisaso nimo'nɨrɨ na'nɨ emɨmɨ' apɨ rɨ'a e'wapɨ'narɨnɨ?” e nɨrɨga warɨ'na'
41006015	a'ma' wi' re nɨrɨga ugɨ'awixɨnɨ, “Iraijao —O xwɨyɨ'a' Gorɨxoya' wɨ'a' nearo'kiamoagɨ'a' wo sɨnɨ mɨpe' yarɨ'na' Gorɨxo nɨwirɨmea'mɨ aŋɨ'namɨ na'nɨ peyiŋorɨnɨ. O nɨwepɨ'nɨrɨ emɨmɨ' apɨ rɨ'a yarɨnɨ?” nɨrɨga warɨ'na' a'ma' wi' re nɨrɨga ugɨ'awixɨnɨ, “Gorɨxoya' xwɨyɨ'a' eŋi'na' wɨ'a' nearo'kiamoagɨ'a'nɨŋɨ' imo'nɨŋɨ' wo rɨ'anɨ?” nɨrɨga warɨ'na'
41006016	mɨxɨ' ina'yɨ' Xeroto a'ma' Jisaso na'nɨ xwɨyɨ'a' xɨxegɨ'nɨ nɨra warɨŋagɨ'a arɨ'a' nɨwirɨ aiwɨ re rayiŋɨnigɨnɨ, “Jono wayɨ' numeaia wago, nionɨ siŋwɨ' mɨŋɨ' wa'kwiŋa'o rɨxa nɨwia'pɨ'nɨmearɨ emɨmɨ' apɨ yarɨnɨ.” rayiŋɨnigɨnɨ.
41006017	Pi' na'nɨ? Ayɨ' rɨpɨ na'nɨrɨnɨ. Xa'mɨ o xegɨ' xexɨrɨ'mea'o Piripoyɨ rɨnɨŋoya' apɨxɨ' Xerodiasi'yɨ rɨnɨŋi' nura'pɨrɨ nɨmearɨ ŋweaŋa'na' Jono re urayiŋɨnigɨnɨ, “Joxɨ dɨxɨ' rɨrɨxɨ'mea'o xiepi' nura'pɨrɨ nɨmearɨ'na'yɨ' ‘Nɨpɨkwɨnɨ eŋa'rɨnɨ?’ rɨsimo'narɨnɨ?” urayarɨŋagɨ mɨxɨ' ina'yɨ' Xeroto a'ma' wi'yo “Jonomɨ ɨ'a' xe'poyɨ.” urowa'ra'na' awa nuro Jonomɨ ɨ'a' nɨxero gwɨ' nɨyiro nɨmea'mɨ nɨbɨro kɨrapusɨ' aŋɨ'yo wa'ra'na'
41006018	Pi' na'nɨ? Ayɨ' rɨpɨ na'nɨrɨnɨ. Xa'mɨ o xegɨ' xexɨrɨ'mea'o Piripoyɨ rɨnɨŋoya' apɨxɨ' Xerodiasi'yɨ rɨnɨŋi' nura'pɨrɨ nɨmearɨ ŋweaŋa'na' Jono re urayiŋɨnigɨnɨ, “Joxɨ dɨxɨ' rɨrɨxɨ'mea'o xiepi' nura'pɨrɨ nɨmearɨ'na'yɨ' ‘Nɨpɨkwɨnɨ eŋa'rɨnɨ?’ rɨsimo'narɨnɨ?” urayarɨŋagɨ mɨxɨ' ina'yɨ' Xeroto a'ma' wi'yo “Jonomɨ ɨ'a' xe'poyɨ.” urowa'ra'na' awa nuro Jonomɨ ɨ'a' nɨxero gwɨ' nɨyiro nɨmea'mɨ nɨbɨro kɨrapusɨ' aŋɨ'yo wa'ra'na'
41006019	mɨxɨ' ina'yɨ' Xerotomɨ xiepi' Xerodiasi' Jono na'nɨ sɨ'mɨ' xwaŋwɨ' ni'kwo'nɨrɨ arɨ'ki' “Rɨxa opɨki'poyɨ.” rarɨŋagɨ ai' Xeroto “Jono a'ma' we' ro'nɨŋorɨnɨ. A'ma' ŋwɨ'a' Gorɨxo urowa're'napɨŋorɨ'anɨ?” nɨyaiwirɨ wa'yɨ' winarɨŋagɨ na'nɨ xiepi'mɨ pɨ'rɨ' nurakirɨ Jonomɨ kɨrapusɨ' aŋɨ'yo nɨwa'rɨrɨ aiwɨ omɨ e da'nɨ e'ɨ' numi'nɨrɨ nɨŋwearɨ'na' pɨ'ne' Jonoya' arɨ'a' wimɨnɨrɨ na'nɨ nɨwimo'nɨrɨ “O nepa nɨrarɨnɨ.” nɨyaiwirɨ ai' apɨxi' na'nɨ wimo'narɨŋagɨ na'nɨ dɨŋɨ' ududɨ' nɨwinɨrɨ “Arɨ emɨ'ɨnɨ?” nɨyaiwirɨ nɨŋweaŋɨsa'na'
41006020	mɨxɨ' ina'yɨ' Xerotomɨ xiepi' Xerodiasi' Jono na'nɨ sɨ'mɨ' xwaŋwɨ' ni'kwo'nɨrɨ arɨ'ki' “Rɨxa opɨki'poyɨ.” rarɨŋagɨ ai' Xeroto “Jono a'ma' we' ro'nɨŋorɨnɨ. A'ma' ŋwɨ'a' Gorɨxo urowa're'napɨŋorɨ'anɨ?” nɨyaiwirɨ wa'yɨ' winarɨŋagɨ na'nɨ xiepi'mɨ pɨ'rɨ' nurakirɨ Jonomɨ kɨrapusɨ' aŋɨ'yo nɨwa'rɨrɨ aiwɨ omɨ e da'nɨ e'ɨ' numi'nɨrɨ nɨŋwearɨ'na' pɨ'ne' Jonoya' arɨ'a' wimɨnɨrɨ na'nɨ nɨwimo'nɨrɨ “O nepa nɨrarɨnɨ.” nɨyaiwirɨ ai' apɨxi' na'nɨ wimo'narɨŋagɨ na'nɨ dɨŋɨ' ududɨ' nɨwinɨrɨ “Arɨ emɨ'ɨnɨ?” nɨyaiwirɨ nɨŋweaŋɨsa'na'
41006021	sɨ'a' xɨna'i' xɨrɨŋɨ'yi imo'na'na' Xerodiasi' o aiwa' xwe' rɨyamɨ' nɨya'rɨma'na' a'ma' a'mɨna' Gariri pɨropenɨsɨ'yo meŋweagɨ'a'wamɨ tɨ'nɨ o xegɨ' sɨmɨŋɨ' wi'narɨgɨ'a' xɨra'o'nɨŋɨ' imo'nɨgɨ'a'wamɨ tɨ'nɨ o xegɨ' gapɨmanowamɨ tɨ'nɨ wa'ɨ' urepea'rɨ'agɨ i' sɨŋwɨ' e nɨwɨnɨrɨ re yaiwiŋɨnigɨnɨ, “Rɨxa gɨ' oxomɨ yapɨ' wi'wapɨyi'a'na' xewanɨŋo Jonomɨ nɨpɨkinɨŋoɨ.” nɨyaiwirɨ Xeroto tɨ'nɨ a'ma'owa tɨ'nɨ rɨxa awi' nea'nɨro aiwa' narɨ'na' i' xegɨ' xemia'i'mɨ re urowa'rɨŋɨnigɨnɨ, “Ji'xɨ a'po tɨ'ŋɨ' e na'nɨ nurɨ sɨmɨnɨŋɨ' eɨ.” urowa'ra'na'
41006022	i' nɨpa'wirɨ sɨmɨnɨŋɨ' yarɨ'na' mɨxɨ' ina'yɨ' Xeroto tɨ'nɨ a'ma' o tɨ'nɨ aiwa' narɨgɨ'a'wa tɨ'nɨ sɨmɨnɨŋɨ' i' yarɨŋɨ'pɨ na'nɨ yayɨ' nɨwinɨrɨ na'nɨ Xeroto i'mɨ re urɨŋɨnigɨnɨ, “Ji'xɨ pi' pi' na'nɨ simo'nɨ'ɨ'pɨ na'nɨ yarɨŋɨ' ni'a'na' ananɨ siapɨmɨ'ɨnɨ.” nurɨrɨ
41006023	a'mɨ xwɨ'a' e da'nɨ re urɨŋɨnigɨnɨ, “Ji'xɨ xwɨ'a' nionɨ meŋweaŋa'pɨ na'nɨ ‘A'wɨnɨ e nepayorɨ mɨda'nɨ niapeɨ.’ nɨra'na'yɨ' ananɨ nɨsiapɨmɨ'ɨnɨ.” ura'na'
41006024	i' nɨpeyearɨ xɨna'i'mɨ re urɨŋɨnigɨnɨ, “Ino'ke, pi' na'nɨ yarɨŋɨ' wimɨnɨre'ɨnɨ?” ura'na' xɨna'i' re urɨŋɨnigɨnɨ, “Jono wayɨ' numeaia warɨŋo na'nɨ ‘Siŋwɨ' mɨŋɨ' nɨwa'kwirɨ niapeɨ.’ ureɨ.” ura'na'
41006025	xemia'i' a'mɨ mɨ'rɨ' nɨpa'wirɨ mɨxɨ' ina'yomɨ re urɨŋɨnigɨnɨ, “Nii'nɨ re nimo'narɨnɨ, ‘Aŋɨ'nɨ Jono wayɨ' numeaia warɨŋomɨ siŋwɨ' mɨŋɨ' nɨwa'kwirɨ mɨŋo pɨrerɨxɨ' wɨnamɨ nikwia'rɨrɨ nɨmea'mɨ nɨbɨrɨ niapeɨ.’ nimo'narɨnɨ.” ura'na'
41006026	o Jono na'nɨ dɨŋɨ' sɨpi' nɨwirɨ aiwɨ mia'i'mɨ xwɨ'a' e da'nɨ a'ma' o tɨ'nɨ aiwa' narɨgɨ'a'wa arɨ'a' eŋa'na' urɨŋɨ'pɨ na'nɨ aya' nɨwinɨrɨ “Oweoɨ.” murɨpaxɨ' nɨwimo'nɨrɨ re eŋɨnigɨnɨ.
41006027	Xegɨ' sɨmɨŋɨ' wi'narɨŋɨ' womɨ sekaxɨ' re urowa'rɨŋɨnigɨnɨ, “Jonomɨ siŋwɨ' mɨŋɨ' nɨwa'kwirɨ nɨmea'mɨ beɨ.” urowa'ra'na' o nurɨ kɨrapusɨ' aŋɨ'yo nɨpa'wirɨ e siŋwɨ' mɨŋɨ' nɨwa'kwirɨ pɨrerɨxɨ'yo nikwia'rɨrɨ
41006028	nɨmea'mɨ nɨbɨrɨ mia'i'mɨ mɨnɨ wi'a'na' i' nura'pɨmɨ nurɨ xɨna'i'mɨ mɨnɨ wi'a'na' i' “Rɨxa riwo rɨpɨki'oɨ?” yaiwiŋɨnigɨnɨ.
41006029	E e'a'na' Jonoya' wiepɨsarɨŋowa arɨ'a' nɨwiro na'onɨ nɨme'napɨro nɨmea'mɨ nuro xwɨ'a' weya'rɨgɨ'awixɨnɨ. Xeroto Jonomɨ pɨkiŋɨ' eŋagɨ na'nɨ Jisaso rɨ'wɨ'yo emɨmɨ' yarɨ'na' o re yaiwiagɨ'rɨnɨ, “Nionɨ Jono wayɨ' numeaia wago siŋwɨ' mɨŋɨ' wa'kwiŋa'o nɨwia'pɨ'nɨmearɨ a'ma' Jisasoyɨ rɨnɨŋo nimo'nɨrɨ emɨmɨ' rɨ'a yarɨnɨ?” yaiwiagɨ'rɨnɨ.
41006030	E yaiwiarɨ'na' a'ma' Jisaso wa'ɨ' urowa'rɨŋowa a'mɨ nɨbɨro o tɨ'nɨ nerɨmea'nɨro aŋɨ' apɨ apimɨ wa emegɨ'a'pɨ na'nɨ omɨ repɨyɨ' wiro xwɨyɨ'a' amɨpi' wa nure'wapɨya emegɨ'a'pɨ na'nɨ repɨyɨ' wiro ne'ɨsa'na'
41006031	Jisaso a'ma' obaxɨ' omɨ sɨŋwɨ' wɨnanɨro na'nɨ bɨrɨ uro yayarɨŋagɨ'a xɨ'o tɨ'nɨ xegɨ' wiepɨsarɨŋowa tɨ'nɨ aiwa' mɨnɨpaxɨ' wiarɨŋagɨ na'nɨ wiepɨsarɨŋowamɨ re urɨŋɨnigɨnɨ, “Nonenɨ a'ma' dɨŋɨ' meaŋe na'nɨ nurane kikiɨ'a' bɨ oŋweaaneyɨ.” nurɨrɨ
41006032	ewe'yo nɨpɨxemoa'nɨro wigɨ'pɨ a'ma' dɨŋɨ' meaŋe na'nɨ warɨ'na'
41006033	a'ma' wi' aŋɨ' nɨyonɨ da'nɨ wenɨŋɨ' e'ɨ'a'yɨ' awa ewe'yo pwarɨŋagɨ'a nɨwɨnɨro mi' no'mɨxɨro aŋɨ'nɨ xwɨ'a'yo nuro xa'mɨ nɨre'moro ŋweaŋa'na'
41006034	Jisaso rɨ'wɨ'yo nɨre'morɨ ewe'yo da'nɨ nayoarɨ a'ma' xwe' aya' wi' epɨ'royɨ' ya'rɨŋagɨ'a nɨwɨnɨrɨ a'ma' ayɨ' sipɨsipɨ' xia'wo mayɨ'nɨŋɨ' nimo'nɨro pi'ra'nɨŋɨ' mɨŋweapaxɨ' imo'nɨŋagɨ'a nɨwɨnɨrɨ na'nɨ aya' nɨrɨmɨxɨrɨ amɨpi' obaxɨ' na'nɨ nure'wapɨya nurɨ
41006035	nure'wapɨya nu'ɨsa'na' eŋa'na' sɨ'a'pɨ tɨ'nɨ xegɨ' wiepɨsarɨŋowa aŋwɨ e nɨbɨro re urɨgɨ'awixɨnɨ, “Rɨxa sɨ'a'rɨnɨ. Re aŋɨ' wi' mayɨ' e eŋagɨ na'nɨ
41006036	a'ma' aŋɨ' amɨ amɨ mɨrɨnɨŋɨ'yo na'nɨ numiro aiwa' bɨ' nero nɨpɨ'rɨ na'nɨ urowa'rapeɨ.” urɨ'agɨ'a ai'
41006037	Jisaso re urɨŋɨnigɨnɨ, “Aiwa' nɨpɨ'rɨ na'nɨ sewanɨŋoyɨ'ne' mɨnɨ wi'poyɨ.” urɨ'agɨ awa re urɨgɨ'awixɨnɨ, “Aiwa' mɨnɨ wianɨ na'nɨ nurane bisɨ'kerɨ'a' (Aiwa' nɨ'nɨ na'nɨ nɨrɨrɨ'na' Judayɨ' bisɨ'kerɨ'a'ɨ ragɨ'a'rɨnɨ.) bisɨ'kerɨ'a' na'nɨ bɨ' nerane'na' o'ɨ' inɨŋɨ' 200 mɨnɨ nɨwirane ura'panɨre'wɨnɨ?” urɨ'agɨ'a
41006038	o re urɨŋɨnigɨnɨ, “Bisɨ'kerɨ'a' ararɨ tɨ'gɨ'oyɨ'ne'rɨnɨ? Sɨŋwɨ' wɨnau'poyɨ.” ura'na' awa sɨŋwɨ' nɨwɨnaumɨ nɨbɨro “Bisɨ'kerɨ'a' we' wu' nu'nɨ eŋa'na' peyɨ' na' wau'nɨrɨnɨ.” urɨ'agɨ'a
41006039	o awamɨ “A'ma' nɨyonɨ sekaxɨ' re urɨ'poyɨ, ‘Ara'yo miau'ra'rɨ' niga uro e'ɨ' nɨŋweaxa uro e'poyɨ.’ urɨ'poyɨ.” urɨ'agɨ
41006040	ayɨ' miau'ra'rɨ' niga nurɨ'na' wi' a'ma' 50 miau'ra'rɨ' inɨro wi' a'ma' 100 miau'ra'rɨ' inɨro ne'ra u'a'na'
41006041	Jisaso re eŋɨnigɨnɨ. Bisɨ'kerɨ'a' we' wu' nu'nɨ eŋɨ'pɨ nɨmearɨ peyɨ' wau'nɨ eŋɨ'wau' enɨ nɨmearɨ sɨŋwɨ' aŋɨ'namɨ nana'nɨrɨ'na' Gorɨxomɨ aiwa'pɨ na'nɨ yayɨ' nɨwima'na' kɨkwɨrɨmɨ' ne'ra nurɨ xegɨ' wiepɨsarɨŋowa yaŋɨ' wipɨ'rɨ na'nɨ mɨnɨ nɨwiayirɨ peyɨ'wau' enɨ nororɨ mɨnɨ wiayarɨ'na' wiepɨsarɨŋowa nura'payiro yaŋɨ' nɨwia nuro
41006042	a'ma' nɨ'nɨ nɨnɨro agwɨ' i'mɨ uyi'agɨ
41006043	kwɨkwɨrɨmɨ' inɨŋɨ' e tɨ'a'pɨ nɨmeamero peyɨ' ororo'mɨ' inɨŋɨ' e tɨ'a'pɨ enɨ nɨmeamero soxɨ' ɨ'a' we' wu'kau' sɨkwɨ' wau'mɨ aumau'mɨ' nero nɨ'nɨ magwɨ' mia'rɨgɨ'awixɨnɨ.
41006044	A'ma' oxɨ' aiwa' apɨ nɨgɨ'a'wa nɨ'nɨ ayɨ' a'ma' 5,000 nɨgɨ'awixɨnɨ.
41006045	Jisaso, ayɨ' aiwa' nɨnɨro nema'na', o wiepɨsarɨŋowamɨ re urɨŋɨnigɨnɨ, “Soyɨ'ne' ewe'yo nɨpɨxemoa'nɨro ipi'yo jɨ'arɨwa'mɨnɨ aŋɨ' yoɨ' Betɨsaida na'nɨ xa'mɨ nɨmea'poyɨ.” nurɨrɨ awa rɨxa u'a'na' a'ma' e epɨ'royɨ' egɨ'a'yo yayɨ' nɨwirɨ xɨxegɨ'nɨ nurowa'rapɨma'na' Gorɨxomɨ xwɨyɨ'a' urɨnɨ na'nɨ dɨ'wɨ'yo nɨyirɨ nɨŋweaŋɨsa'na'
41006046	Jisaso, ayɨ' aiwa' nɨnɨro nema'na', o wiepɨsarɨŋowamɨ re urɨŋɨnigɨnɨ, “Soyɨ'ne' ewe'yo nɨpɨxemoa'nɨro ipi'yo jɨ'arɨwa'mɨnɨ aŋɨ' yoɨ' Betɨsaida na'nɨ xa'mɨ nɨmea'poyɨ.” nurɨrɨ awa rɨxa u'a'na' a'ma' e epɨ'royɨ' egɨ'a'yo yayɨ' nɨwirɨ xɨxegɨ'nɨ nurowa'rapɨma'na' Gorɨxomɨ xwɨyɨ'a' urɨnɨ na'nɨ dɨ'wɨ'yo nɨyirɨ nɨŋweaŋɨsa'na'
41006047	a'rɨ'wɨyimɨ wiepɨsarɨŋowa sɨnɨ ipi'yo a'wɨnɨ e ewe' nɨmea'mɨ warɨ'na' xɨ'o sɨnɨ jɨ'e xwɨ'a'yo nɨro'ma'na'
41006048	wɨnɨŋɨnigɨnɨ. Awa eŋɨ' tɨ'nɨ reaarɨŋagɨ'a aiwɨ imɨŋɨ' xwe' sɨ'mɨ'mɨnɨ nɨxemɨ barɨŋagɨ na'nɨ ewe' aŋɨ'nɨ mɨyarɨŋagɨ nɨwɨnɨrɨ ipi'yo xwɨ'a'yo'nɨŋɨ' nosaxa nurɨ rɨxa isɨ'a' yinɨŋa'na' xegɨ' wiepɨsarɨŋowamɨ mu'ro'mɨnɨrɨ yarɨ'na'
41006049	nowanɨ wenɨŋɨ' e'ɨ'a'yɨ' wɨnɨgɨ'awixɨnɨ. O ipi'yo nosaxa warɨŋagɨ nɨwɨnɨro “Pɨyɨŋɨ' siwi' wo rɨ'a pwarɨnɨ?” nɨyaiwiro o'ɨ' nika'rɨnɨro “Yeyɨ!” nɨrɨro wa'yɨ' ayɨkwɨ' mɨwinarɨ'na' o rɨxa xwɨyɨ'a' nurɨrɨ re urɨŋɨnigɨnɨ, “Wa'yɨ' mepanɨ. Nionɨrɨnɨ. Dɨŋɨ' sɨxɨ' ni'nɨro eŋɨ' nea'nɨro ŋwea'poyɨ. Ananɨrɨnɨ.” nurɨrɨ
41006050	nowanɨ wenɨŋɨ' e'ɨ'a'yɨ' wɨnɨgɨ'awixɨnɨ. O ipi'yo nosaxa warɨŋagɨ nɨwɨnɨro “Pɨyɨŋɨ' siwi' wo rɨ'a pwarɨnɨ?” nɨyaiwiro o'ɨ' nika'rɨnɨro “Yeyɨ!” nɨrɨro wa'yɨ' ayɨkwɨ' mɨwinarɨ'na' o rɨxa xwɨyɨ'a' nurɨrɨ re urɨŋɨnigɨnɨ, “Wa'yɨ' mepanɨ. Nionɨrɨnɨ. Dɨŋɨ' sɨxɨ' ni'nɨro eŋɨ' nea'nɨro ŋwea'poyɨ. Ananɨrɨnɨ.” nurɨrɨ
41006051	awamɨ nɨwi'mearɨ ewe'yo pɨxemoa'na'na' re eŋɨnigɨnɨ. Imɨŋɨ' enɨ rɨxa pɨ'nɨ wia'rɨ'agɨ sɨŋwɨ' e nɨwɨnɨro dɨŋɨ' “Imɨŋɨ' axi'na'nɨ pi' na'nɨ pɨ'nɨ rɨ'a wia'rɨŋoɨ?” dɨŋɨ' e nɨpɨki'nɨro ududɨ' ne'ra nuro
41006052	Jisaso xa'mɨ aiwa' kwɨkwɨrɨmɨ' yarɨŋagɨ nɨwɨnɨro aiwɨ dɨŋɨ' wakɨsɨ' ninɨrɨŋɨ'pimɨ da'nɨ oya' eŋɨ' ea'nɨŋɨ' mi' mo'mɨxɨ' e'ɨ'a' na'nɨ sɨnɨ o na'nɨ dɨŋɨ' ududɨ' ne'ra ugɨ'awixɨnɨ.
41006053	Dɨŋɨ' ududɨ' ne'ra warɨ'na' rɨxa ipi'yo jɨ'arɨwa'mɨnɨ imaŋɨ' e niwie'kɨ'nɨmearo
41006054	ewe'yo da'nɨ nayoaro gwɨ' yura'rarɨ'na' a'ma' wi' Jisasomɨ rɨxa sɨŋwɨ' mi' no'mɨxɨro
41006055	aŋaŋɨ'nɨ a'ma' sɨmɨxɨ' wegɨ'a'yɨ' na'nɨ aŋɨ' ayɨ' ayo na'nɨ numiamoro sɨmɨxɨ'yɨ' i'kwiaŋwɨ'yo nikwia'rɨro “Jisaso e ŋweanɨ.” rɨnɨ'e na'nɨ nɨmea'mɨ nɨbɨro
41006056	o aŋɨ' onɨmia' bɨ bimɨranɨ, aŋɨ' xwe' bɨ bimɨranɨ, omɨŋɨ' inɨŋeranɨ, pwarɨŋagɨ nɨwɨnɨro sɨmɨxɨ'yɨ' nɨmea'mɨ nɨbɨro makerɨ'a' imɨxarɨgɨ'e ta'na' a'ma' sɨmɨxɨ' gɨyɨ' oya' rapɨrapɨ' yi'nɨŋu' si'rɨ'wɨ' mɨ'de ama'ɨ' ro'nanɨro na'nɨ waunɨ' rɨxɨŋɨ' nurɨro rapɨrapɨ' si'rɨ'wɨ'yo ama'ɨ' nɨro'nɨrɨ'na' nɨ'nɨ axi'na' naŋɨ' egɨ'awixɨnɨ.
41007001	Parisi wa tɨ'nɨ Gorɨxoya' ŋwɨ' ikaxɨ' ea'nɨŋɨ'pɨ mewegɨ'a' wa tɨ'nɨ, Jisaso sɨnɨ Gariri pɨropenɨsɨ'yo ŋweaŋa'na', awa Jerusaremɨ da'nɨ nɨbɨro Jisasoya' wiepɨsarɨŋowa wigɨ' Judayɨ' xia'wowa yagɨ'a'pa me' aiwa' nɨnɨro'na' xa'mɨ we' igwɨ'a' mɨwi'ro' we' piaxɨ' weaŋa'na' aiwa' narɨŋagɨ'a nɨwɨnɨro Jisaso tɨ'ŋɨ' e axɨ' e awi' nea'na'rɨro
41007002	Parisi wa tɨ'nɨ Gorɨxoya' ŋwɨ' ikaxɨ' ea'nɨŋɨ'pɨ mewegɨ'a' wa tɨ'nɨ, Jisaso sɨnɨ Gariri pɨropenɨsɨ'yo ŋweaŋa'na', awa Jerusaremɨ da'nɨ nɨbɨro Jisasoya' wiepɨsarɨŋowa wigɨ' Judayɨ' xia'wowa yagɨ'a'pa me' aiwa' nɨnɨro'na' xa'mɨ we' igwɨ'a' mɨwi'ro' we' piaxɨ' weaŋa'na' aiwa' narɨŋagɨ'a nɨwɨnɨro Jisaso tɨ'ŋɨ' e axɨ' e awi' nea'na'rɨro
41007003	— Parisiowa tɨ'nɨ wigɨ' Judayɨ' nɨ'nɨ tɨ'nɨ nene piaxɨ' neaeanɨgɨnɨrɨ wigɨ' xia'wowa yagɨ'a'pɨ aiwa' nɨnɨro'na' xa'mɨ pi'ra'nɨŋɨ' we' igwɨ'a' wi'moarɨgɨ'a'rɨnɨ. Ayɨ' makerɨ'a'yo na'nɨ nuro aiwa' bɨ' nemɨ aŋɨ' e na'nɨ nɨbɨro'na' enɨ piaxɨ' neaeanɨgɨnɨrɨ igɨ'a' mea'nɨpa nerɨ'na' aiwa' mɨnarɨgɨ'a'rɨnɨ. Xia'wowa e'rowia'pɨ'nɨgɨ'a'yɨ' anɨŋɨ' minɨ' ɨ'a' nɨmaxɨrɨro nɨxɨ'dɨro sɨnɨ axɨ'pɨ nero kapɨxɨ' tɨ'nɨ xwa'rɨ'a' sɨxɨ' tɨ'nɨ suyupenɨxɨ' tɨ'nɨ i'kwiaŋwɨ' sa' wearɨgɨ'a'pɨ tɨ'nɨ igɨ'a' eaagɨ'a'pa axɨ'pɨ igɨ'a' eaarɨgɨ'a'rɨnɨ.
41007004	— Parisiowa tɨ'nɨ wigɨ' Judayɨ' nɨ'nɨ tɨ'nɨ nene piaxɨ' neaeanɨgɨnɨrɨ wigɨ' xia'wowa yagɨ'a'pɨ aiwa' nɨnɨro'na' xa'mɨ pi'ra'nɨŋɨ' we' igwɨ'a' wi'moarɨgɨ'a'rɨnɨ. Ayɨ' makerɨ'a'yo na'nɨ nuro aiwa' bɨ' nemɨ aŋɨ' e na'nɨ nɨbɨro'na' enɨ piaxɨ' neaeanɨgɨnɨrɨ igɨ'a' mea'nɨpa nerɨ'na' aiwa' mɨnarɨgɨ'a'rɨnɨ. Xia'wowa e'rowia'pɨ'nɨgɨ'a'yɨ' anɨŋɨ' minɨ' ɨ'a' nɨmaxɨrɨro nɨxɨ'dɨro sɨnɨ axɨ'pɨ nero kapɨxɨ' tɨ'nɨ xwa'rɨ'a' sɨxɨ' tɨ'nɨ suyupenɨxɨ' tɨ'nɨ i'kwiaŋwɨ' sa' wearɨgɨ'a'pɨ tɨ'nɨ igɨ'a' eaagɨ'a'pa axɨ'pɨ igɨ'a' eaarɨgɨ'a'rɨnɨ.
41007005	Parisiowa tɨ'nɨ Gorɨxoya' ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Jisaso tɨ'ŋɨ' e axɨ' e awi' nea'na'rɨro yarɨŋɨ' re wigɨ'awixɨnɨ, “Dɨxɨ' wiepɨsarɨŋowa pi' na'nɨ negɨ' arɨ'owa nero neare'wapɨyigɨ'a'pɨ nɨwiai'kiro we' piaxɨ' ai' tɨ'nɨ aiwa' narɨgɨ'a'rɨnɨ?” urɨ'agɨ'a
41007006	Jisaso re urɨŋɨnigɨnɨ, “Eŋi'na' Gorɨxoya' xwɨyɨ'a' wɨ'a' ro'kiamoagɨ' Aisaiaoyɨ rɨnɨŋo soyɨ'ne' naŋɨ' rɨro sɨpi' rɨro yarɨgɨ'oyɨ'ne' na'nɨ xɨxenɨ nɨwurɨyirɨ rɨ'wamɨŋɨ' re eaŋɨ'rɨnɨ, ‘A'ma' tɨyɨ' “Gorɨxomɨ we'yo pi'ra'nɨŋɨ' mearɨŋwɨnɨ.” nɨrɨro aiwɨ Gorɨxonɨ dɨŋɨ' sɨxɨ' mɨnɨyipa yarɨgɨ'a'rɨnɨ.
41007007	E nero a'ma'yo amɨpi' a'ma' wigɨ' dɨŋɨ' tɨ'nɨ e'rowia'pɨ'nɨgɨ'a'pɨ na'nɨ nure'wapɨyiro'na' yapɨ' re nurɨro “Xwɨyɨ'a' tɨyɨ' Gorɨxo rɨŋɨ'rɨnɨ.” nurɨro na'nɨ “Gorɨxomɨ sea'yɨ e mearɨŋwɨnɨ.” nɨrɨro'na' Gorɨxonɨya' yoɨ'nɨ surɨ'ma' rarɨgɨ'a'rɨnɨ.’ Aisaiao soyɨ'ne' na'nɨ xɨxenɨ e nɨwurɨyirɨ rɨ'wamɨŋɨ' eaŋɨ'rɨnɨ.
41007008	Soyɨ'ne' a'ma' e'rowia'pɨ'nɨgɨ'a'pɨ nɨxɨ'dɨro'na' ŋwɨ' ikaxɨ' Gorɨxo rɨŋɨ'pɨ i'kɨ' nɨnemoro yarɨŋoɨ.” nurɨrɨ
41007009	re urɨŋɨnigɨnɨ, “Ŋwɨ' ikaxɨ' Gorɨxo rɨŋɨ'pɨ wiai'kiro amɨpi' segɨ' arɨ'owa e'rowia'pɨ'nɨgɨ'a'pɨ xɨ'dɨro yanɨro na'nɨ dɨŋɨ' obɨbaxɨ' nɨmoro o'ɨ' imoarɨgɨ'oyɨ'ne'rɨnɨ.
41007010	Ayɨ' rɨpɨ na'nɨ seararɨŋɨnɨ. Eŋi'na' xwɨyɨ'a' Gorɨxo rɨŋɨ'pɨ Moseso nɨrɨrɨ rɨ'wamɨŋɨ' re eaŋɨnigɨnɨ, ‘Dɨxɨ' a'powamɨ tɨ'nɨ ino'ki'wamɨ tɨ'nɨ we'yo merɨ'ɨnɨ.’ E nɨrɨrɨ nearɨ a'mɨ rɨpɨ nɨrɨrɨ eaŋɨnigɨnɨ, ‘A'ma' xanomɨranɨ, xɨna'i'mɨranɨ, ikayɨ'wɨ' umearɨ'ɨ'yɨ' emɨ pɨki'mo'poyɨ.’ Moseso e nɨrɨrɨ rɨ'wamɨŋɨ' eaŋɨ' aiwɨ
41007011	soyɨ'ne' a'ma' wi' xɨna'i'wamɨranɨ, xanowamɨranɨ, re urarɨ'na' ‘Amɨpi' nionɨ we'yo nɨrɨmerɨ'na' arɨra' nɨsirɨ siapɨpaxɨ' imo'nɨŋɨ'yɨ' na'nɨ rɨxa Gorɨxomɨ re urɨ'anigɨnɨ, “Nionɨ nɨsiapɨmɨ'a'rɨnɨ.” nurɨrɨ na'nɨ arɨge joxɨ nɨsiapɨrɨ arɨra' simɨ'ɨnɨ? Oweoɨ, ai'pagwi' na'nɨ wi' menɨnɨ.’ Parisioyɨ'ne' a'ma' wi' xanɨyau'mɨ e urarɨŋagɨ sɨŋwɨ' nɨwɨnɨro'na' ‘O apa'nɨ yarɨnɨ.’ nɨrɨro
41007012	o xanɨyau'mɨ pi'ra'nɨŋɨ' we'yo mɨmepa yarɨŋagɨ nɨwɨnɨro aiwɨ o ayau'mɨ xe bɨ arɨra' owinɨnɨrɨ sɨŋwɨ' wɨnarɨgɨ'a'manɨ.
41007013	E nerɨ'na' soyɨ'ne' sɨwɨ' arɨ'owa e'rowia'pɨ'nɨgɨ'a'pɨ nɨxɨ'dɨro xwɨyɨ'a' Gorɨxo rɨŋɨ' rɨpɨ xo'ro'rɨ' nero wiai'kiarɨŋoɨ. E yarɨgɨ'a'pa nerɨ'na' xwɨyɨ'a' Gorɨxoya' xwe' wi' enɨ nɨwiai'kia warɨŋoɨ.” Jisaso Parisiowamɨ e nurɨma'na'
41007014	a'ma' e epɨ'royɨ' egɨ'a'yo “Aŋwɨ e bɨ'poyɨ.” nurɨrɨ ayɨ' rɨxa aŋwɨ e ba'na' o “Nɨyɨ'ne'nɨ nɨjɨ'a' imo'nɨpɨ'rɨ na'nɨ pi'ra'nɨŋɨ' arɨ'a' ni'poyɨ.” nurɨrɨ
41007015	ewayɨ' xwɨyɨ'a' rɨpɨ urɨŋɨnigɨnɨ, “Aiwa' a'ma' nɨnɨrɨ'na' gwɨ'na'rea'ɨ'a'pɨ wi' piaxɨ' weaarɨŋɨ'manɨ. Pi' pi' xwioxɨ'yo da'nɨ peyeaarɨŋɨ'pɨ a'ma'yo piaxɨ' weaarɨŋɨ'rɨnɨ.” nurɨrɨ
41007016	re urɨŋɨnigɨnɨ, “Ewayɨ' xwɨyɨ'a' nionɨ rɨ'a' rɨpɨ na'nɨ arɨ'a' o'kiarɨ' nɨmo'nɨ'poyɨ.” nurɨ'ɨsa'na'
41007017	a'ma' e epɨ'royɨ' egɨ'a'yo e nɨwa'rɨmɨ nurɨ aŋɨ'yo nɨpa'wirɨ nɨŋwearɨ xegɨ' wiepɨsarɨŋowa ewayɨ' xwɨyɨ'a' xɨ'o urɨ'ɨ'pɨ na'nɨ yarɨŋɨ' wi'a'na'
41007018	o re urɨŋɨnigɨnɨ, “Soyɨ'ne' enɨ dɨŋɨ' mayoyɨ'ne'ranɨ? Xwɨyɨ'a' ‘Aiwa' a'ma' nɨnɨrɨ'na' gwɨ'na'rea'ɨ'a'pɨ wi' xɨ'omɨ piaxɨ' weaarɨŋɨ'manɨ.’ searɨ'a'pɨ soyɨ'ne' sɨnɨ mɨ'kɨ' na'nɨ dɨŋɨ' mɨmoarɨŋɨ' reŋoɨ?” nurɨrɨ a'waŋɨ' re urɨŋɨnigɨnɨ, “Aiwa' wi' a'ma'yo piaxɨ' eapaxɨ' mimo'nɨnɨ.
41007019	Pi' na'nɨyɨ? Ayɨ' aiwa' gwɨ'na'rea'a'na' nɨwerɨ i'rɨwɨ'yo i'nɨŋɨ' rɨ'wɨ'yo i'kɨ' emoarɨgɨ'a' eŋagɨ na'nɨrɨnɨ.” nurɨrɨ —E nurɨrɨ'na' aiwa' nɨ'nɨ na'nɨ “Ananɨ nɨpaxɨ'rɨnɨ.” rɨŋɨ'rɨnɨ.
41007020	A'mɨ re urɨŋɨnigɨnɨ, “Aga pi'pɨ a'ma'yo piaxɨ' weaarɨŋɨ'rɨnɨ? Ayɨ' pi' pi' dɨŋɨ' xwioxɨ'yo da'nɨ peyea'ɨ'pɨ, amɨpi' sɨpi' na'nɨ mo'ɨ'pɨ a'ma'yo piaxɨ' weaarɨŋɨ'rɨnɨ.
41007021	Xwioxɨ'yo da'nɨ dɨŋɨ' yaiwi'ɨ'a'pimɨ da'nɨ rɨpɨ rɨpɨ yarɨgɨ'a'rɨnɨ. Ɨ'wɨ' amɨpi' wi' na'nɨ dɨŋɨ' moro ɨ'wɨ' inɨro apɨxɨ' era'penɨro amɨpi' ɨ'wɨ' mearo a'ma' pɨki'xwɨrɨ'o' ero oxɨ' apɨxɨ' iyɨ' na'nɨ niga uro
41007022	sɨŋwɨ' ɨ'wɨ' wɨnɨro rɨkɨkɨrɨ'o' ero yapɨ' wi'wapɨyiro aya' bɨ me' arɨ'ki' niga uro sɨpi' dɨŋɨ' wiaiwiro xwɨyɨ'a'pa'mɨ ŋwɨra'rɨro mɨxɨ' kɨ'nɨro majɨmajɨ'a' ika'rɨnɨro yarɨgɨ'a'pɨ
41007023	apɨ nɨpɨnɨ a'ma' dɨŋɨ'yo i'nɨmɨ da'nɨ nɨmorɨ'na' piaxɨ' weaarɨŋɨ'rɨnɨ.” urɨŋɨnigɨnɨ.
41007024	O ewayɨ' xwɨyɨ'a' mɨ'kɨ' apɨ nurɨmɨ aŋɨ' e da'nɨ nurɨ aŋɨ' yoɨ' Taia tɨ'ŋɨ' e nɨre'morɨ aŋɨ' wiwa'mɨ nɨpa'wirɨ a'ma' e ŋwea'yɨ' “Aŋɨ' riwa'mɨ o mɨŋweanɨnɨ.” oyaiwi'poyɨnɨrɨ nerɨ sa' ŋweaŋagɨ aiwɨ a'ma' wi' omɨ sɨŋwɨ' nɨwɨnɨmearo
41007025	apɨxɨ' wi' “Jisaso aŋɨ' iwa'mɨ ŋweanɨ.” rarɨŋagɨ'a arɨ'a' e nɨwirɨ i' xegɨ' xemia'i' imɨ'o' xɨxe'roarɨŋi' eŋagɨ na'nɨ o tɨ'ŋɨ' e na'nɨ aŋɨ'nɨ nɨbɨrɨ sɨkwɨ' tɨ'ŋɨ' e waunɨ' nɨwika'rɨnɨrɨ mɨŋɨ' xwɨ'a'yo nɨkwɨ'rorɨ
41007026	— I' Judayɨ' apɨxi'manɨ. Gɨrikɨyɨ' apɨxi'rɨnɨ. Pinisiayɨ' aŋɨ'yo pɨropenɨsɨ' Siriayɨ rɨnɨŋe da'ŋi'rɨnɨ. I' Jisasomɨ “Gɨ' mia'i'mɨ imɨ'o' xɨxe'roarɨŋɨ'yɨ' mɨxɨ' uma'ɨnowa're'napeɨ.” arɨ'ki' urayarɨŋagɨ
41007027	o i' aŋɨ' mɨda'ŋi' eŋagɨ na'nɨ “Xa'mɨ gɨ' Judayɨ' saŋɨ' oura'pɨmɨnɨ.” nɨyaiwirɨ ewayɨ' xwɨyɨ'a' re urɨŋɨnigɨnɨ, “Xa'mɨ niai'wɨ' aiwa' nɨnɨro agwɨ' i'mɨ uyinɨ nɨwirɨ'na'yɨ' ayɨ' naŋɨ'rɨnɨ. Niai'wɨ'yɨ'ya' aiwa' nura'pɨrɨ sɨ'wi'yo nɨwirɨ'na' ayɨ' naŋɨ'manɨ.” ura'na'
41007028	i' “Nepa aŋɨ' mɨda'ŋi'nɨ sɨ'wi'nɨ'nɨŋɨ' imo'nɨŋɨnɨ.” nɨyaiwirɨ re urɨŋɨnigɨnɨ, “A'mɨna'oxɨnɨ, nepa rarɨŋɨnɨ. E nerɨ aiwɨ sɨ'wi' re yarɨŋɨ'rɨnɨ. I'kwiaŋwɨ'yo da'nɨ niai'wɨ' aiwa' nɨnɨro yunɨ' mamo'wa'rɨ'a'pɨ mɨmea'nɨ' yarɨŋɨ'rɨnɨ.” urɨ'agɨ
41007029	o “I' nepa waunɨ' nika'rɨnɨrɨ dɨŋɨ' nɨkwɨ'roarɨnɨ.” nɨyaiwirɨ re urɨŋɨnigɨnɨ, “Ji'xɨ naŋɨ' nɨrɨ'ɨ'yɨ' na'nɨ dɨxɨ' mia'i'mɨ imɨ'o' xɨxe'roarɨŋɨ'pɨ rɨxa mɨxɨ' uma'ɨnɨ'ɨnɨ. Dɨxɨ' aŋɨ' uɨ.” urɨ'agɨ
41007030	i' a'mɨ xegɨ' aŋɨ'yo na'nɨ nurɨ sɨŋwɨ' wɨnɨ'ɨ'yɨ' wɨnɨŋɨnigɨnɨ. Xemia'i' imɨ'o' pɨ'nɨ nɨwia'rɨmɨ u'ɨ' eŋagɨ na'nɨ pi'ra'nɨŋɨ' sa' weŋagɨ wɨnɨŋɨnigɨnɨ.
41007031	Jisaso a'mɨ nɨwia'pɨ'nɨmearɨ aŋɨ' yoɨ' Taia tɨ'ŋɨ' e pɨ'nɨ nɨwia'rɨmɨ nurɨ aŋɨ' yoɨ' Saidonɨ tɨ'ŋɨ' e a'wɨnɨ e nurɨ xwɨ'a' yoɨ' Dekaporisɨyo nurɨ'na' ipi' Gaririyo nɨre'morɨ yarɨ'na'
41007032	a'ma' wi' a'ma' arɨ'a' pɨ'ro'na'rɨrɨ xwɨyɨ'a' pɨ'ro'na'rɨrɨ eŋɨ' womɨ Jisaso tɨ'ŋɨ' e na'nɨ nɨmea'mɨ nɨbɨro waunɨ' rɨxɨŋɨ' re urɨgɨ'awixɨnɨ, “O naŋɨ' enɨ na'nɨ we' sea'yɨ e ikwia'reɨ.” urɨ'agɨ'a
41007033	Jisaso a'ma' awi' ea'na'rɨgɨ'e da'nɨ omɨ nɨmea'mɨ nurɨ egɨ'pɨ nerɨ'na' Jisaso xegɨ' we' oya' arɨ'a' o'ɨ'yo wi'xwa'rɨrɨ xegɨ' we'yo reaŋwɨ' nu'rɨnɨma'na' oya' ai'wɨ'yo ikwia'rɨrɨ nema'na'
41007034	sɨŋwɨ' aŋɨ'namɨ nanɨma'na' rɨ'mɨŋɨ' nɨrɨrɨ xegɨ' pɨ'ne' tɨ'nɨ re urɨŋɨnigɨnɨ, “Epata.” —Wigɨ' pɨ'ne' “Oxoaɨ.” nurɨrɨ'na' “Epata.” rarɨgɨ'a'rɨnɨ. E ura'na' re eŋɨnigɨnɨ.
41007035	Xegɨ' arɨ'a' oxoa'nɨrɨ ai'wɨ' saŋɨ' wiarɨŋɨ'pɨ nayɨ' erɨ nerɨ xwɨyɨ'a' pi'ra'nɨŋɨ' nɨra warɨ'na'
41007036	Jisaso a'mɨ a'ma' awi' ea'na'rɨgɨ'a'yo nɨwi'mearɨ ŋwɨ' ikaxɨ' nurɨrɨ re urɨŋɨnigɨnɨ, “Nionɨ wi'a'pɨ a'waŋɨ' murɨmepanɨ.” urɨ'agɨ aiwɨ amɨ amɨ nemero arɨ'ki' a'waŋɨ' nɨra nuro
41007037	aya' nɨrɨwamo'ga nuro re nɨra ugɨ'awixɨnɨ. “Amɨpi' o e'ɨ'pɨyɨ' aga naŋɨ'nɨ yarɨŋɨ'rɨnɨ. Arɨ'a' pɨ'ro'narɨgɨ'a'yɨ' tɨ'nɨ ai'wɨ' saŋɨ' mearɨgɨ'a'yɨ' tɨ'nɨ ai' pi'ra'nɨŋɨ' imɨxa'na' arɨ'a' ero xwɨyɨ'a' rɨro yarɨgɨ'a'rɨnɨ.” nɨra ugɨ'awixɨnɨ.
41008001	I'na' rɨ'wɨ'yo Jisaso a'ma' obaxɨ' a'mɨ o tɨ'ŋɨ' e epɨ'royɨ' nɨya'rɨro wigɨ' aiwa' rɨxa meŋagɨ nɨwɨnɨrɨ xegɨ' wiepɨsarɨŋowamɨ “Eɨnɨ.” nurɨrɨ
41008002	re urɨŋɨnigɨnɨ, “A'ma' tɨyɨ' sɨ'a' wɨyau' wɨyi nionɨ tɨ'nɨ re nɨŋwearo'na' wigɨ' aiwa' rɨxa nowa'rɨgɨ'a' eŋagɨ na'nɨ wa' nonarɨnɨ.
41008003	Wi' aŋɨ' ai'wɨmɨ da'nɨ bɨ'agɨ'a' eŋagɨ na'nɨ nionɨ ayɨ' sɨnɨ agwɨ' na'nɨ yarɨ'na' nurowa'rɨrɨ'na'yɨ' ‘Sɨŋwɨ' xaxa' nɨwinɨrɨ eŋɨ' sɨrɨrɨŋwɨ' nɨwinɨrɨ na' nea'ga upɨ'rɨxɨnɨ.’ nɨyaiwirɨ rarɨŋɨnɨ.” urɨ'agɨ
41008004	xegɨ' wiepɨsarɨŋowa re urɨgɨ'awixɨnɨ, “Aŋɨ' mɨmɨrɨnɨŋɨ' re aiwa' a'ma' tɨyɨ' xɨxenɨ nɨpɨ'rɨ na'nɨ ge bɨ' yanɨ'wɨnɨ?” urɨ'agɨ'a
41008005	o re urɨŋɨnigɨnɨ, “Segɨ' bisɨ'kerɨ'a' ararɨrɨnɨ?” ura'na' “We' wɨ'u'mɨ da'ŋɨ' wau' tɨ'ŋwa'onerɨnɨ.” urɨ'agɨ'a
41008006	o a'ma' epɨ'royɨ' egɨ'a'yo “Xwɨ'a'mɨ e'ɨ' nɨŋweaxa u'poyɨ.” nurɨrɨ bisɨ'kerɨ'a' nɨmearɨ Gorɨxomɨ aiwa' apɨ na'nɨ yayɨ' nɨwima'na' kwɨkwɨrɨmɨ' nerɨ wiepɨsarɨŋowamɨ mɨnɨ wi'a'na' nura'payiro a'ma' ayo mɨnɨ nɨwia nuro
41008007	wigɨ' peyɨ' bia eŋagɨ Jisaso apia enɨ nura'pɨrɨ Gorɨxomɨ yayɨ' nɨwima'na' re urɨŋɨnigɨnɨ, “Peyɨ' rɨpia enɨ yaŋɨ' nɨwia u'poyɨ.” urɨ'agɨ xɨ'o urɨ'ɨ'pɨ yarɨ'na'
41008008	a'ma' nɨ'nɨ rɨxa nɨnɨro agwɨ' i'mɨ uyi'agɨ wiepɨsarɨŋowa ayɨ' aiwa' nɨnɨro e tɨ'a'pia nɨmeaayiro soxɨ' ɨ'a' we' wɨ'u'mɨ da'ŋɨ' wau'mɨ aumau'mɨ' nero magwɨ' mia'rɨgɨ'awixɨnɨ.
41008009	A'ma' 4,000 aiwa' apɨ nɨgɨ'awixɨnɨ. Jisaso ayɨ' aiwa' nɨnɨma'na' eŋa'na' wigɨ' aŋɨ' e na'nɨ nurowa'rɨmɨ
41008010	ewe'yo wiepɨsarɨŋowa tɨ'nɨ nɨpɨxemoa'nɨro nɨmea'mɨ ugɨ'awixɨnɨ. Ipi'yo orɨwa'mɨ da'nɨ aŋɨ' yoɨ' Darɨmanuta tɨ'ŋɨ' e niwie'kɨ'nɨmearo ayoagɨ'awixɨnɨ.
41008011	Parisi wa nɨwi'mearo rɨxa sɨ'mɨ' tɨ'nɨ u'rapi' xwɨyɨ'a' nurɨro omɨ iwamɨ'o' wi'wapɨyanɨro na'nɨ re urɨgɨ'awixɨnɨ, “Aŋɨ'namɨ da'ŋɨ' emɨmɨ' bɨ neai'wapɨyiɨ.” urɨ'agɨ'a
41008012	Jisaso awa na'nɨ xegɨ' xwioxɨ'yo da'nɨ mɨŋɨ' nɨpe'nɨrɨ “Iniɨ!” nɨrɨrɨ re urɨŋɨnigɨnɨ, “Judayɨ' agwɨ ri'na' ŋweagɨ'a'yɨ'ne' pi' na'nɨ ‘Emɨmɨ' neai'wapɨyiɨ.’ nɨrarɨŋoɨ? E nɨrarɨŋagɨ'a aiwɨ emɨmɨ' soyɨ'ne' nɨrarɨgɨ'a'pɨ wi' nemɨme'ɨnɨ.” nurɨrɨ
41008013	ayo pɨ'nɨ nɨwia'rɨmɨ wiepɨsarɨŋowa tɨ'nɨ ewe'yo nɨpɨxemoa'nɨro ipi'yo orɨwa'mɨ da'nɨ na'nɨ ugɨ'awixɨnɨ.
41008014	Nuro'na' aiwa' na'nɨ dɨŋɨ' arɨ'a' nikeamoro bisɨ'kerɨ'a' na' bɨnɨ ewe'yo weŋɨ'pɨnɨ nɨmea'mɨ warɨ'na'
41008015	Jisaso Parisiowa naŋɨ' rayiro sɨpi' rayiro yarɨŋɨ'pa wiepɨsarɨŋowa axɨ'pɨ yanɨro nerɨ'na' omɨ dɨŋɨ' mɨkwɨ'ropa nero rɨ'wɨ' nɨmopɨ'rɨxɨnɨrɨ ewayɨ' xwɨyɨ'a' nurɨrɨ'na' sekaxɨ' re urɨŋɨnigɨnɨ, “Soyɨ'ne' pi'ra'nɨŋɨ' eme'poyɨ. Bisɨ'kerɨ'a' yisɨ' —Bisɨ'kerɨ'a' sɨnɨ sɨŋɨ' eŋa'na' yisɨ' onɨmia'pɨ tɨ'a' aiwɨ nɨmɨnɨ i'kwiaŋwɨ' neapɨna'rɨrɨ nɨmɨga wia'pɨ'nɨmearɨŋɨ'rɨnɨ. Yisɨ' Parisiowaya' tɨ'nɨ Xerotoya' tɨ'nɨ na'nɨ wa'yɨ' nero eme'poyɨ.” urɨŋɨnigɨnɨ. Uyɨ'niɨ' yisɨ'nɨŋɨ' wigɨ' xwioxɨ'yo i'kwiaŋwɨ' eapɨnɨnɨgɨnɨrɨ e urarɨ'na'
41008016	wiwanɨŋowa re rɨnɨgɨ'awixɨnɨ, “None bisɨ'kerɨ'a' meŋagɨ na'nɨ neararɨnɨ.” rɨnarɨŋagɨ'a
41008017	o arɨ'a' nɨwirɨ mɨxɨ' re urɨŋɨnigɨnɨ, “Pi' na'nɨ ‘Bisɨ'kerɨ'a' mayonerɨnɨ.’ rɨnarɨŋoɨ? Sɨnɨ sɨŋwɨ' oxoaro dɨŋɨ' moro mepa reŋoɨ? Segɨ' mɨŋɨ' sɨ'ŋa'nɨŋɨ' rimo'nɨnɨ?
41008018	Sɨŋwɨ' tɨ'gɨ'oyɨ'ne' aiwɨ sɨŋwɨ' mɨwɨnɨpa rɨyarɨŋoɨ? Arɨ'a' tɨ'gɨ'oyɨ'ne' aiwɨ arɨ'a' mɨyarɨŋɨ' reŋoɨ? Nionɨ bisɨ'kerɨ'a' we' wu' nu'nɨ kwɨkwɨrɨmɨ' nerɨ a'ma' 5,000yo mɨnɨ wiŋa' na'nɨ dɨŋɨ' mɨseainarɨnɨranɨ?
41008019	Aiwa' ayɨ' nɨnɨro tɨ'a'pɨ soxɨ' ɨ'a' xwe' ararɨyo aumau'mɨ' ya'rɨgɨ'awixɨnɨ?” urɨ'agɨ awa “We' wu'kau' sɨkwɨ' wau' apimɨ aumau'mɨ' ya'rɨŋwanigɨnɨ.” urɨ'agɨ'a
41008020	o a'mɨ re urɨŋɨnigɨnɨ, “Nionɨ bisɨ'kerɨ'a' a'ma' 4,000yo nɨkwɨrɨrɨ wiŋa'pɨ soxɨ' ɨ'a' ararɨyo mia'rɨgɨ'awixɨnɨ?” urɨ'agɨ awa “We' wɨ'u'mɨ da'ŋɨ' wau'mɨ mia'rɨŋwanigɨnɨ.” urɨ'agɨ'a
41008021	o re urɨŋɨnigɨnɨ, “Soyɨ'ne' sɨnɨ majɨ'a' rimo'nɨŋoɨ? ‘Aiwa' meŋa'na' a'rɨ'none mɨneaiapɨpaxorɨnɨ.’ rɨniaiwiarɨŋoɨ?” urɨŋɨnigɨnɨ.
41008022	E nurɨ'ɨsa'na' nuro aŋɨ' yoɨ' Betɨsaidayo niwie'kɨ'nɨmearo nayoaro emearɨ'na' a'ma' wi' sɨŋwɨ' supa'rɨŋɨ' wo Jisaso pi'ra'nɨŋɨ' imɨxɨnɨ na'nɨ nɨme'ra nɨbɨro waunɨ' rɨxɨŋɨ' re urɨgɨ'awixɨnɨ, “Joxɨ we' sea'yɨ e nɨwikwia'rɨrɨ naŋɨ' imɨxɨre'ɨnɨ?” urɨ'agɨ'a
41008023	Jisaso sɨŋwɨ' supa'rɨŋomɨ we'yo ɨ'a' nɨxɨrɨmɨ aŋɨ' Betɨsaida e nɨwa'rɨmɨ nurɨ ya'nɨ e da'nɨ nɨro'ma'na' oya' sɨŋwɨ'yo reaŋwɨ' nu'rɨrɨ we' sea'yɨ e nɨwikwia'rɨrɨ yarɨŋɨ' re wiŋɨnigɨnɨ, “Joxɨ amɨpi' wi' sɨŋwɨ' rɨwɨnɨŋɨnɨ?” urɨ'agɨ
41008024	o sɨŋwɨ' nanɨrɨ re urɨŋɨnigɨnɨ, “A'ma' wi' aŋɨ' emearɨŋagɨ'a sɨŋwɨ' nɨwɨnɨrɨ aiwɨ i'kɨ'a'nɨŋɨ' imo'nɨŋagɨ'a wɨnɨŋɨnɨ.” urɨ'agɨ
41008025	a'mɨ bɨ we' sɨŋwɨ'yo sea'yɨ e wikwia'ra'na' o rɨxa sɨŋwɨ' anɨŋɨ' nana'rɨrɨ xegɨ' sɨŋwɨ' rɨxa naŋɨ' e'agɨ amɨpi' nɨyonɨ xɨxenɨ wɨnɨŋɨnigɨnɨ.
41008026	Xɨxenɨ wɨna'na' Jisaso o xegɨ' aŋɨ' e na'nɨ nurowa'rɨrɨ'na' re urɨŋɨnigɨnɨ, “Dɨxɨ' aŋɨ' e na'nɨ nurɨ'na' a'mɨ Betɨsaida tɨ'yo na'nɨ mupanɨ.” urɨŋɨnigɨnɨ.
41008027	Jisaso tɨ'nɨ xegɨ' wiepɨsarɨŋowa tɨ'nɨ nɨwia'pɨ'nɨmea'mɨ nuro aŋɨ' xwe' yoɨ' Sisaria Piripai tɨ'ŋɨ'yo ikwɨ'ro'nɨŋɨ'pimɨ na'nɨ nurɨ'na' awamɨ yarɨŋɨ' nɨwirɨ re urɨŋɨnigɨnɨ, “A'ma'yɨ' nionɨ na'nɨ arɨre rarɨŋoɨ?” urɨ'agɨ
41008028	awa re urɨgɨ'awixɨnɨ, “Wi' re rarɨŋoɨ, ‘Jono wayɨ' nɨneameaia wago a'mɨ nɨwia'pɨ'nɨmearɨ rɨ'a yarɨnɨ?’ rarɨŋoɨ. A'mɨ wi' re rarɨŋoɨ, ‘Eŋi'na' Gorɨxoya' xwɨyɨ'a' wɨ'a' ro'kiamoagɨ' mɨpe' aŋɨ'namɨ peyiŋɨ' Iraijaoyɨ rɨnɨŋo nɨweapɨrɨ rɨ'a yarɨnɨ?’ rarɨŋoɨ. A'mɨ wi' re rarɨŋoɨ, ‘Eŋi'na' Gorɨxoya' xwɨyɨ'a' wɨ'a' ro'kiamoagɨ'a' wo nɨwia'pɨ'nɨmearɨ rɨ'a yarɨnɨ?’ rarɨŋoɨ.” urɨ'agɨ'a
41008029	o sɨnɨ yarɨŋɨ' nɨwirɨ'na' re urɨŋɨnigɨnɨ, “Ayɨ' e nɨrɨro aiwɨ sewanɨŋoyɨ'ne' nionɨ na'nɨ gorɨnɨ rarɨŋoɨ?” urɨ'agɨ Pitao re urɨŋɨnigɨnɨ, “Joxɨ Kiraisoxɨ, nene yea'yɨ' neayimɨxemearɨ'a na'nɨ arɨ'owaya' xwɨ'a' piaxɨ'yo da'nɨ iwiaroŋoxɨrɨnɨ.” urɨ'agɨ
41008030	o ŋwɨ' ikaxɨ' re urɨŋɨnigɨnɨ, “Soyɨ'ne' nionɨ e eŋa'onɨ na'nɨ a'waŋɨ' murɨpa e'poyɨ.” urɨŋɨnigɨnɨ.
41008031	Xewanɨŋo na'nɨ iwamɨ'o' nure'wapɨyirɨ re urɨŋɨnigɨnɨ, “A'ma' imo'nɨŋa'onɨ rɨ'nɨŋɨ' xwe' wi' mea'mɨ'a'rɨnɨ. Negɨ' meba'owa tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ Gorɨxoya' ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ nionɨ rɨ'wɨ' nɨmo'a'na' wa nɨnɨpɨkipɨ'rɨ'a'rɨnɨ. E nerɨ aiwɨ sɨ'a' wɨyau' wɨyi o'ra'na' a'mɨ wia'pɨ'nɨmea'mɨ'a'rɨnɨ.” nurɨrɨ
41008032	pɨ'ne' sɨŋa'nɨ e rɨmo'agɨ Pitao Jisasomɨ nɨmea'mɨ nurɨ ya'nɨmɨ nɨro'ma'na' rɨxa mɨxɨ' urɨmɨnɨrɨ na'nɨ nerɨ “E wi' mɨnearɨpanɨ.” urarɨ'na'
41008033	Jisaso omɨ rɨ'wɨ' numorɨ wiepɨsarɨŋɨ' wɨ'amɨ sɨŋwɨ' nɨwɨnɨrɨ'na' omɨ mɨxɨ' nurɨrɨ re urɨŋɨnigɨnɨ, “Setenoxɨnɨ, pɨ'nɨ nɨnɨwia'rɨmɨ uɨ.” nɨrɨrɨ re urɨŋɨnigɨnɨ, “Pitaoxɨ amɨpi' na'nɨ Gorɨxo wimo'narɨŋɨ'pɨ na'nɨ dɨŋɨ' mɨmo' a'ma' wimo'narɨŋɨ'pɨ na'nɨ moarɨŋɨnɨ.” nurɨ'ɨsa'na'
41008034	a'ma' e epɨ'royɨ' egɨ'a'yo “Eɨnɨ.” nurɨrɨ xegɨ' wiepɨsarɨŋowa tɨ'nɨ nawi'nɨ awi' nea'nɨma'na' eŋa'na' re urɨŋɨnigɨnɨ, “Soyɨ'ne' woxɨ nionɨ yarɨŋa'pa emɨnɨrɨ na'nɨ nionɨ tɨ'nɨ nurɨ'na'yɨ' re erɨ'a'rɨnɨ. Dɨxɨ' simo'narɨŋɨ'pɨ wi' me' rɨ'wɨ'mɨnɨ nɨmamorɨ re nɨyaiwirɨ ‘Jisasomɨ xɨ'darɨŋagɨ na'nɨ a'ma' wa i'kɨ'a'yo nɨnɨyekwɨroa'rɨro nɨnɨpɨkiro'na' ayɨ' ananɨrɨnɨ.’ nɨyaiwirɨ nɨxɨ'dɨrɨ'a'rɨnɨ.
41008035	A'ma' go go ‘Jisasomɨ nɨxɨ'dɨrɨ'na'yɨ' a'ma' wa nɨpɨkipɨ'rɨxɨnɨ.’ nɨyaiwirɨ na'nɨ nionɨ mɨnɨxɨ'dɨ' xegɨ' wara' e'ɨ' nɨmenɨrɨ nerɨ'na' xewanɨŋo anɨŋɨ'nɨ ikeamo'nɨnɨ'a'rɨnɨ. E nerɨ aiwɨ a'ma' go go nionɨ nɨnɨxɨ'dɨrɨ xwɨyɨ'a' yayɨ' seainarɨŋɨ'pɨ na'nɨ wa'ɨ' emearɨŋagɨ na'nɨ pɨki'a'na'yɨ', o anɨŋɨ'nɨ mikeamo'nɨ' nionɨ nɨnɨxɨ'dɨrɨŋɨ'pimɨ da'nɨ erɨ'kiemea'nɨnɨ'a'rɨnɨ.
41008036	A'ma' go go nionɨ mɨnɨxɨ'dɨ' iyɨ'a' ɨ'a' nɨgwɨ' amɨpi' emea'mɨnɨrɨ na'nɨnɨ ne'ra nurɨ nɨmea'ɨsa'na' xewanɨŋo anɨŋɨ'nɨ ikeamo'na'na' ayɨ' naŋɨ'ranɨ? Oweoɨ! Amɨpi' nɨ'nɨ xwɨ'a' tɨ'yo da'ŋɨ' mɨmu'ropa nerɨ aiwɨ xewanɨŋo anɨŋɨ' ikeamo'na'na' amɨpi' apɨ tɨ'nɨ xegɨ' wara' anɨŋɨ' ŋweanɨ'a na'nɨ roayi'ro'nɨpaxɨ'manɨ.” nurɨrɨ
41008037	A'ma' go go nionɨ mɨnɨxɨ'dɨ' iyɨ'a' ɨ'a' nɨgwɨ' amɨpi' emea'mɨnɨrɨ na'nɨnɨ ne'ra nurɨ nɨmea'ɨsa'na' xewanɨŋo anɨŋɨ'nɨ ikeamo'na'na' ayɨ' naŋɨ'ranɨ? Oweoɨ! Amɨpi' nɨ'nɨ xwɨ'a' tɨ'yo da'ŋɨ' mɨmu'ropa nerɨ aiwɨ xewanɨŋo anɨŋɨ' ikeamo'na'na' amɨpi' apɨ tɨ'nɨ xegɨ' wara' anɨŋɨ' ŋweanɨ'a na'nɨ roayi'ro'nɨpaxɨ'manɨ.” nurɨrɨ
41008038	re urɨŋɨnigɨnɨ, “Seyɨ'ne' nuro a'ma' agwɨ ri'na' ŋweagɨ'a'yɨ' Gorɨxomɨ dɨŋɨ' mɨwɨkwɨ'ro' ɨ'wɨ' ne'ra warɨgɨ'a'yɨ' tɨ'ŋɨ' e nemerɨ'na' nionɨ na'nɨ aya' seainɨrɨ pɨ'ne' nionɨ rarɨŋa'pɨ enɨ na'nɨ aya' seainɨrɨ yarɨŋagɨ na'nɨ a'ma'yo yumɨ'i' nɨwirɨ'na'yɨ', a'ma' imo'nɨŋa'onɨ nɨweapɨrɨ'na' ikɨ'nɨŋa'onɨ weapɨrɨ gɨ' a'po xwɨnɨ'a' eaarɨŋɨ'pa nionɨ enɨ xwɨnɨ'a' eaŋa'onɨ aŋɨ'najɨ' wa tɨ'nɨ weapɨrɨ nerɨ xɨ'o na'nɨ enɨ aya' nɨninɨrɨ ‘Go rɨ'anɨ?’ rɨmɨ'a'rɨnɨ.” urɨŋɨnigɨnɨ.
41009001	A'mɨ re urɨŋɨnigɨnɨ, “Nionɨ nepa seararɨŋagɨ na'nɨ pi'ra'nɨŋɨ' arɨ'a' ni'poyɨ. A'ma' re rogɨ'a' wiyɨ'ne' sɨnɨ mɨpepa nerɨ'na' eŋɨ' ea'nɨŋɨ' Gorɨxo xɨ'o xegɨ' xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ'a na'nɨ imo'nɨŋɨ'pɨ imo'narɨŋagɨ sɨŋwɨ' wɨnɨpɨ'rɨ'a'rɨnɨ.” urɨŋɨnigɨnɨ.
41009002	Rɨxa sɨ'a' we' wɨ'u'mɨ da'ŋɨ' wo o'ra'na' o Pitaomɨ tɨ'nɨ Jemisomɨ tɨ'nɨ Jonomɨ tɨ'nɨ nɨwirɨmea'mɨ dɨ'wɨ' xwe' bimɨ nɨpeyiro wiwɨnɨ nɨŋwearɨ'na' wigɨ' sɨŋwɨ' anɨgɨ'e da'nɨ re eŋɨnigɨnɨ. Jisaso wara' xegɨ' bɨ nimo'nɨrɨ
41009003	xegɨ' rapɨrapɨ' enɨ wɨ'a' no'kia'rɨrɨ a'ma' wi' wayɨ' nɨrorɨ'na' apɨ'a' e we'ɨ' mɨropaxɨ' apɨ'a' xai'wɨ' wea'rɨŋɨnigɨnɨ.
41009004	E yarɨ'na' Gorɨxoya' wɨ'a' ro'kiamoagɨ' Iraijaoyɨ rɨnɨŋo tɨ'nɨ eŋi'na' yagɨ' Moseso tɨ'nɨ omɨ nɨwi'meari o tɨ'nɨ xwɨyɨ'a' rɨnarɨ'na'
41009005	wiepɨsarɨŋowa wa'yɨ' ayɨkwɨ' mɨwinɨ'agɨ na'nɨ Pitao “Pi'oɨ urɨmɨ'ɨnɨ?” nɨyaiwirɨ u'rapi' xwɨyɨ'a' nurɨrɨ Jisasomɨ re urɨŋɨnigɨnɨ, “None re nɨŋwearɨ'na' naŋɨ'rɨnɨ. Ananɨ re ŋweapaxɨ'rɨnɨ. Aŋɨ' pɨpa'kɨ' wi'kau' wi', joxɨ na'nɨ wiwa'yɨ, Moseso na'nɨ wiwa'yɨ, Iraijao na'nɨ wiwa'yɨ omɨraneyɨ.” nurɨma'na' eŋa'na'
41009006	wiepɨsarɨŋowa wa'yɨ' ayɨkwɨ' mɨwinɨ'agɨ na'nɨ Pitao “Pi'oɨ urɨmɨ'ɨnɨ?” nɨyaiwirɨ u'rapi' xwɨyɨ'a' nurɨrɨ Jisasomɨ re urɨŋɨnigɨnɨ, “None re nɨŋwearɨ'na' naŋɨ'rɨnɨ. Ananɨ re ŋweapaxɨ'rɨnɨ. Aŋɨ' pɨpa'kɨ' wi'kau' wi', joxɨ na'nɨ wiwa'yɨ, Moseso na'nɨ wiwa'yɨ, Iraijao na'nɨ wiwa'yɨ omɨraneyɨ.” nurɨma'na' eŋa'na'
41009007	agwɨ' bɨ rɨtɨ' wia'ra'na' agwɨ'pimɨ da'nɨ xwɨyɨ'a' bɨ re rɨnɨŋɨnigɨnɨ, “O gɨ' i'wɨ' dɨŋɨ' sɨxɨ' yiŋa'orɨnɨ. Pi' pi' xwɨyɨ'a' seara'na'yɨ' arɨ'a' wi'poyɨ.” ura'na'
41009008	wenɨŋɨ' e'ɨ'a'yɨ' wɨnɨgɨ'awixɨnɨ. A'ma' wo mepa Jisasonɨ iwo ŋweaŋagɨ wɨnɨgɨ'awixɨnɨ.
41009009	E nɨwɨnɨma'na' dɨ'wɨ' mɨŋɨ'yo da'nɨ pɨ'nɨ nɨwia'rɨmɨ nɨweapɨro'na' Jisaso ŋwɨ' ikaxɨ' re urɨŋɨnigɨnɨ, “Rɨpɨ nanɨ'a'pɨ na'nɨ a'ma'yo a'waŋɨ' murɨmepa e'poyɨ. A'ma' imo'nɨŋa'onɨ rɨxa nɨperɨ xwa'rɨpa'yo da'nɨ nɨwia'pɨ'nɨmea'ma'na' eŋa'na' i'na' ananɨ a'waŋɨ' urɨme'ɨ'rɨxɨnɨ.” urɨ'agɨ
41009010	awa dɨŋɨ'nɨ ɨ'a' nɨxɨrɨro xwɨyɨ'a' “Nɨperɨ xwa'rɨpa'yo da'nɨ wia'pɨ'nɨmea'mɨ'a'rɨnɨ.” urɨ'ɨ'pɨ na'nɨ ududɨ' nero “Pi' na'nɨ rɨ'a nearɨŋoɨ?” nɨrɨnɨro
41009011	yarɨŋɨ' re wigɨ'awixɨnɨ, “Pi' na'nɨ ŋwɨ' ikaxɨ' ea'nɨŋɨ'pɨ mewegɨ'a'wa re rarɨgɨ'a'rɨnɨ, ‘Iraijao rɨxa bɨŋɨ'mɨ eŋa'na' rɨ'wɨ'yo a'ma' nene yea'yɨ' neayimɨxemeanɨ'o arɨ'owaya' xwɨ'a' piaxɨ'yo da'nɨ iwiaronɨ'a'rɨnɨ.’ pi' na'nɨ rarɨgɨ'a'rɨnɨ?” urɨ'agɨ'a
41009012	o re urɨŋɨnigɨnɨ, “Ayɨ' neparɨnɨ. Iraijao xa'mɨ nɨbɨrɨ a'ma' wigɨ' yarɨgɨ'a'pɨ rɨ'wɨ'mɨnɨ mamoro Gorɨxomɨ dɨŋɨ' wɨkwɨ'roro epɨ'rɨ na'nɨ xwɨyɨ'a' nurɨrɨ aiwɨ xwɨyɨ'a' Gorɨxoya' nɨrɨnɨrɨ ea'nɨŋɨ' rɨpɨ ‘A'ma' imo'nɨŋomɨ rɨ'nɨŋɨ' nɨwiayiro xwɨrɨ'a' wikɨxepɨ'rɨ'a'rɨnɨ.’ xwɨyɨ'a' apɨ enɨ pi' na'nɨ rɨnɨnɨ?” nurɨrɨ
41009013	re urɨŋɨnigɨnɨ, “Ŋwɨ' ikaxɨ' ea'nɨŋɨ'pɨ mewegɨ'a'wa e nɨrɨro aiwɨ nionɨ re seararɨŋɨnɨ, ‘Iraijao rɨxa bɨ'agɨ aiwɨ a'ma' rɨ'wamɨŋɨ' xɨ'o na'nɨ ea'nɨŋɨ'pɨ omɨ arɨ'a' mɨwi' wigɨ' dɨŋɨ' tɨ'nɨ sɨpi' nɨwie'ra ugɨ'awixɨnɨ.’ seararɨŋɨnɨ.” urɨŋɨnigɨnɨ.
41009014	Jisaso awa tɨ'nɨ a'mɨ xegɨ' wiepɨsarɨŋɨ' wɨ'amɨ wi'meanɨro na'nɨ nɨweapɨro awa tɨ'e a'ma' epɨ'royɨ' eŋagɨ'a nɨwɨnɨro awa ŋwɨ' ikaxɨ' ea'nɨŋɨ'pɨ mewegɨ'a' wa tɨ'nɨ xwɨyɨ'a' sɨ'mɨ' tɨ'nɨ rɨnarɨŋagɨ'a nɨwɨnɨro
41009015	rɨxa aŋwɨ e ba'na' a'ma' e epɨ'royɨ' egɨ'a'yɨ' Jisaso weaparɨŋagɨ nɨwɨnɨro sɨrɨ' nɨpɨki'nɨro yayɨ' wianɨro na'nɨ aŋɨ'nɨ nuro wi'mea'a'na'
41009016	o yarɨŋɨ' re wiŋɨnigɨnɨ, “Awa tɨ'nɨ pi' na'nɨ xwɨyɨ'a' sɨ'mɨ' tɨ'nɨ rɨnarɨŋoɨ?” urɨ'agɨ
41009017	a'ma' e epɨ'royɨ' egɨ'a'yɨ' wo re urɨŋɨnigɨnɨ, “Neare'wapɨyarɨŋoxɨnɨ, gɨ' i'womɨ imɨ'o' xɨxe'roarɨŋagɨ na'nɨ maŋɨ' pɨ'ro'na'rɨnɨ.
41009018	Imɨ'o' meaŋɨ' ea'a'na' mea'kɨ'kwiɨ'a'nɨ ya'rɨrɨ maŋɨ' sɨ'wɨ' kɨrɨ'wɨnɨrɨ sɨkwɨ' we' sɨwɨ'a' ya'rɨrɨ ya'rarɨŋɨ'rɨnɨ. Nionɨ joxɨ na'nɨ nɨmea'a bɨ'a' aiwɨ joxɨ mɨŋweaŋagɨ na'nɨ dɨxɨ' wiepɨsarɨŋowamɨ ‘Soyɨ'ne' mɨxɨ' uma'ɨnowa'rɨ'poyɨ.’ urɨ'agɨ aiwɨ awa wi' ananɨ mɨxɨ' uma'ɨnowa'rɨpaxɨ'manɨ.” urɨ'agɨ
41009019	Jisaso rɨxa anɨdɨŋɨ' nɨwiaiwirɨ na'nɨ re urɨŋɨnigɨnɨ, “Agwɨ ri'na' ŋweagɨ'a'yɨ'ne' nionɨ tɨ'nɨ nemerane ema' obaxɨ' nɨseamu'ro'agɨ aiwɨ sɨnɨ Gorɨxomɨ dɨŋɨ' mɨwɨkwɨ'roarɨgɨ'a' reŋoɨ? Arɨre searayimɨ'ɨnɨ?” nurɨrɨ “I'womɨ nɨwirɨmea'mɨ bɨ'poyɨ.” urɨ'agɨ
41009020	rɨxa nɨwirɨmea'mɨ nɨbɨro imɨ'o' Jisasomɨ sɨŋwɨ' nɨwɨnɨrɨ'na' re eŋɨnigɨnɨ. Meaŋɨ' ea'a'na' sinapɨxwɨ'nɨ' ne'ra nɨpie'rorɨ xwɨ'a'yo niwiea'ga urɨ mea'kɨ'kwiɨ'a' pumirɨ yarɨŋagɨ
41009021	xanomɨ Jisaso re urɨŋɨnigɨnɨ, “Sa ararɨ eŋɨ'rɨnɨ?” urɨ'agɨ re urɨŋɨnigɨnɨ, “Sɨnɨ onɨmia'o da'nɨ e ne'ra uŋɨ'rɨnɨ.
41009022	Imɨ'o' i'womɨ i'ni'na' xwɨrɨ'a' oikɨxe'mɨnɨrɨ re yarɨŋɨ'rɨnɨ. Nɨxerɨ rɨ'a'yo ikeaa'rɨrɨ nɨxerɨ iniɨgɨ'yo mamo'wa'rɨrɨ yarɨŋɨ'rɨnɨ.” nurɨrɨ “Jisaso enɨ yopa megɨnɨrɨ'enɨŋoɨ?” nɨyaiwirɨ re urɨŋɨnigɨnɨ, “Joxɨ ‘Ananɨ naŋɨ' imɨxɨpaxonɨrɨnɨ.’ nɨyaiwinɨrɨ'na'yɨ' wa' nɨyeaomɨxɨrɨ arɨra' yeaiɨ.” urɨ'agɨ
41009023	Jisaso re urɨŋɨnigɨnɨ, “Joxɨ ‘O naŋɨ' mimɨxɨpaxorɨnɨ.’ nɨniaiwirɨ rɨnɨrarɨŋɨnɨ? Jɨwanɨŋoxɨ Gorɨxomɨ dɨŋɨ' wɨkwɨ'roɨ. A'ma' gɨyɨ' Gorɨxomɨ dɨŋɨ' ɨkwɨ'ro'ɨ'a'yɨ' amɨpi' ai' ananɨ arɨra' winɨŋoɨ.” urɨ'agɨ
41009024	i'womɨ xano apaxɨ' me' re urɨŋɨnigɨnɨ, “Gorɨxomɨ dɨŋɨ' wɨkwɨ'ro'mɨnɨrɨ yarɨŋagɨ na'nɨ aga pi'ra'nɨŋɨ' wɨkwɨ'ro'mɨ nimɨxeɨ.” urɨ'agɨ
41009025	Jisaso a'ma' obaxɨ' o tɨ'ŋɨ' e na'nɨ mɨ'rɨ' bɨmiarɨŋagɨ'a nɨwɨnɨrɨ imɨ'o' i'womɨ xɨxe'roarɨŋomɨ mɨxɨ' numa'ɨnowa'rɨrɨ re urɨŋɨnigɨnɨ, “Maŋɨ' pɨ'roa'rɨrɨ arɨ'a' pɨ'roa'rɨrɨ eŋoxɨ i'womɨ pɨ'nɨ nɨwia'rɨmɨ nurɨ a'mɨ bɨ tɨ'nɨ rɨ'wɨ'mɨnɨ nɨrorɨ mɨxɨxe'ropanɨ.” ura'na'
41009026	imɨ'o makɨrɨ'wɨ' nɨmorɨ meaŋɨ' nearɨ i'wo sinapɨxwɨ'nɨ' nɨya'rɨrɨ weŋa'na' omɨ pɨ'nɨ nɨwia'rɨmɨ uŋɨnigɨnɨ. Pɨ'nɨ nɨwia'rɨmɨ u'a'na' i'wo rɨxa nɨperɨ'nɨŋɨ' weŋagɨ nɨwɨnɨro a'ma' obaxɨ' “Rɨxa nɨperɨ rɨ'a weŋoɨ?” rarɨŋagɨ'a aiwɨ
41009027	Jisaso xegɨ' we'yo ɨ'a' nɨmaxɨrɨma'na' mɨ'eyoa'a'na' o wia'pɨ'nɨmeaŋɨnigɨnɨ.
41009028	Nɨwia'pɨ'nɨmea'ma'na' eŋa'na' Jisaso nurɨ aŋɨ'yo nɨpa'wirɨ ŋweaŋa'na' xegɨ' wiepɨsarɨŋowa wigɨ'pɨ i'nɨmɨ yarɨŋɨ' re wigɨ'awixɨnɨ, “Pi' na'nɨ imɨ'o' i'womɨ xɨxe'ro'omɨ mɨxɨ' uma'ɨnowa'rɨpaxɨ' mimo'nɨpa e'wanigɨnɨ?” urɨ'agɨ'a
41009029	o re urɨŋɨnigɨnɨ, “Soyɨ'ne' segɨ' dɨŋɨ' tɨ'nɨ imɨ'o' tɨ'nɨŋɨ' imo'nɨŋɨ'yɨ' mɨxɨ' uma'ɨnowa'rɨpaxɨ' menɨnɨ. Gorɨxomɨ dɨŋɨ' wɨkwɨ'roro yarɨŋɨ' wiro nero'na'yɨ', ananɨ oya' dɨŋɨ' tɨ'nɨ mɨxɨ' uma'ɨnowa'rɨpaxɨ' imo'nɨpɨ'ra'oɨ.” urɨŋɨnigɨnɨ.
41009030	Awa aŋɨ' ayo pɨ'nɨ nɨwia'rɨmɨ Gariri pɨropenɨsɨ'yo a'wɨnɨmɨ nurɨ'na' Jisaso “A'ma' nionɨ pwarɨŋagɨ na'nɨ nɨjɨ'a' mimo'nɨpa oe'poyɨ.” yaiwiŋɨnigɨnɨ. Ayɨ' rɨpɨ na'nɨ e yaiwiŋɨnigɨnɨ.
41009031	Wiepɨsarɨŋowamɨnɨ nure'wapɨyirɨ re urayiŋɨnigɨnɨ, “A'ma' imo'nɨŋa'onɨ na'nɨ mɨyɨ' ura'na' nɨnɨpɨkipɨ'rɨ'a'rɨnɨ. Nɨpɨki'ɨ'a' ai' sɨ'a' wɨyau' wɨyi o'ra'na' xwa'rɨpa'yo nɨwe'ma'na' a'mɨ nɨwia'pɨ'nɨmea'mɨ'a'rɨnɨ.” urayarɨŋagɨ aiwɨ
41009032	awa sɨnɨ nɨpɨkwɨnɨ nɨjɨ'a' mimo'nɨpa nero ai' masɨsɨ'a' nɨwiro na'nɨ yarɨŋɨ' bɨ mɨwigɨ'awixɨnɨ.
41009033	Awa aŋɨ' yoɨ' Kapaneamɨ nɨre'moro aŋɨ'yo nɨpa'wiro nɨŋwearɨ'na' Jisaso wiepɨsarɨŋowamɨ yarɨŋɨ' re wiŋɨnigɨnɨ, “O'ɨ' e nɨbɨrane'na' pi' xwɨyɨ'a' nɨrɨga bɨ'awixɨnɨ?” urɨ'agɨ aiwɨ
41009034	awa “Negɨ' woxɨ goxɨ a'mɨna' nimo'nɨrɨ neameŋweaŋa'na' wɨ'one sɨmaŋwɨ'yo'nɨŋɨ' i'nɨmɨ yea'yɨ' rurɨ'nanɨ'wa'rɨnɨ?” nɨrɨga bɨ'a' eŋagɨ na'nɨ aya' nero xwɨyɨ'a' bɨ murɨ' kikiɨ'a' yarɨŋagɨ'a
41009035	o e'ɨ' nɨŋwea'ma'na' wiepɨsarɨŋɨ' we' wu'kau' sɨkwɨ' wau' awamɨ “Soyɨ'ne' awi' nea'nɨro re ŋwe'napɨ'poyɨ.” nurɨrɨ re urɨŋɨnigɨnɨ, “A'ma' ‘Nionɨ sɨmaŋwɨ'yo'nɨŋɨ' onurɨ'nayi'poyɨ.’ nɨyaiwirɨŋo re e'wɨnɨgɨnɨ. A'ma' nɨyonɨ xɨna'i'nɨŋɨ' nimo'nɨrɨ arɨra' wi'wɨnɨgɨnɨ.” nurɨrɨ
41009036	niai'wɨ' mia' bɨ nɨmearɨ a'wɨnɨ e e'ɨ' nura'rɨma'na' we' nɨmakɨ'kɨyirɨ a'mɨ re urɨŋɨnigɨnɨ,
41009037	“A'ma' wo nionɨ nɨxɨ'dɨrɨ'na'yɨ' niai'wɨ' rɨpɨ'nɨŋɨ' imo'nɨŋɨ'yo peayɨ' mɨwianɨ' we'yo nɨmerɨ'na'yɨ' apimɨnɨ we'yo mɨmearɨnɨnɨ. Nionɨ we'yo nɨmerɨ gɨ' a'po, nɨrowa're'napɨŋomɨ enɨ we'yo umerɨ yarɨnɨ.” urɨŋɨnigɨnɨ.
41009038	Jono re urɨŋɨnigɨnɨ, “Neaiepɨsarɨŋoxɨnɨ, none a'ma' wo yoɨ' joxɨya' nɨrɨrɨ imɨ'o' mɨxɨ' uma'ɨnowa'rarɨŋagɨ nɨwɨnɨrane o none tɨ'nɨ nawi'nɨ memearɨŋagɨ na'nɨ xe oenɨrɨ sɨŋwɨ' wɨnanɨrɨ eŋwa'manɨ.” urɨ'agɨ
41009039	Jisaso re urɨŋɨnigɨnɨ, “Apɨ e imɨxa'na' pɨ'rɨ' mɨwiai'kipanɨ. A'ma' go go yoɨ' nionɨya' nɨrɨrɨ emɨmɨ' nemɨ nurɨ aŋɨ'nɨ ikayɨ'wɨ' nɨmearɨpaxɨ' imo'nɨnɨmenɨŋoɨ.
41009040	A'ma' ayɨ' tɨ'a'mɨnɨ mɨkumɨxɨnɨpa nerɨ'na'yɨ' ayɨ' none tɨ'nɨ imo'nɨnɨ. Ayɨna'nɨ e e'ɨ'a'yo bɨ pɨ'rɨ' mɨwiai'kipanɨ.
41009041	A'ma' go go soyɨ'ne' Kiraisonɨ nɨxɨ'dɨro wa'ɨ' urɨmero yarɨŋagɨ'a na'nɨ arɨra' nɨseairɨ iniɨgɨ' bɨ ai' niwirɨ nɨseaiapɨrɨ'na'yɨ', Gorɨxo e e'o na'nɨ wi' dɨŋɨ' arɨ'a' mikeamo' omɨ xɨxenɨ arɨra' winɨ'a'rɨnɨ.
41009042	“E nerɨ aiwɨ a'ma' go go niai'wɨ' rɨpiamɨ nionɨ dɨŋɨ' nɨkwɨ'roanɨro yarɨgɨ'a'piamɨ pɨ'rɨ' wiai'ki'mɨnɨrɨ nerɨ ɨ'wɨ' oe'poyɨnɨrɨ wi'wapɨyarɨ'na' Gorɨxo ‘O xwɨyɨ'a' mayorɨnɨ.’ mɨrɨ' rɨxa nɨpe'ma'na' eŋa'na' rɨ'nɨŋɨ' xwe' winɨ'a'rɨnɨ. Sɨnɨ niai'wɨ'piamɨ ɨ'wɨ' na'nɨ mɨwiepɨsipa eŋa'na' a'ma' wa omɨ ɨ'a' nɨxero sɨ'ŋa' xwe' wo siŋwɨ' tɨ'nɨ gwɨ' nɨja'rɨro rawɨrawa'yo nɨmamo'wa'rɨrɨ'na'yɨ', sɨpi' eŋagɨ aiwɨ rɨ'nɨŋɨ' Gorɨxo wimɨnɨrɨ eŋɨ'pɨ'nɨŋɨ' imo'nɨŋɨ'pɨmanɨ.
41009043	Ɨ'wɨ' na'nɨ we' ɨ'eapa' nɨsinɨrɨ'na'yɨ' nɨwa'kwi'nɨrɨ emɨ morɨ'ɨnɨ. E ninɨrɨ'na' rɨ'nɨŋɨ' xwe' nɨsinɨrɨ aiwɨ we' rasɨ'a' eŋɨ' tɨ'nɨ ope'ɨrɨ ai' aŋɨ'namɨ na'nɨ nɨpeyirɨ'na'yɨ' ayɨ' ananɨrɨnɨ. We' nu'kau'nɨ ɨ'eapa' nerɨ ɨ'wɨ' mea'u' sɨnɨ u' tɨ'nɨ nerɨ'na' rɨ'a' anɨŋɨ' wearɨŋɨ'yo'mɨnɨ nurɨ rɨ'a' nɨrɨnɨrɨ'na'yɨ' ayɨ' naŋɨ'manɨ.
41009044	Ɨ'wɨ' na'nɨ we' ɨ'eapa' nɨsinɨrɨ'na'yɨ' nɨwa'kwi'nɨrɨ emɨ morɨ'ɨnɨ. E ninɨrɨ'na' rɨ'nɨŋɨ' xwe' nɨsinɨrɨ aiwɨ we' rasɨ'a' eŋɨ' tɨ'nɨ ope'ɨrɨ ai' aŋɨ'namɨ na'nɨ nɨpeyirɨ'na'yɨ' ayɨ' ananɨrɨnɨ. We' nu'kau'nɨ ɨ'eapa' nerɨ ɨ'wɨ' mea'u' sɨnɨ u' tɨ'nɨ nerɨ'na' rɨ'a' anɨŋɨ' wearɨŋɨ'yo'mɨnɨ nurɨ rɨ'a' nɨrɨnɨrɨ'na'yɨ' ayɨ' naŋɨ'manɨ.
41009045	‘Sɨkwɨ' ru' tɨ'nɨ ɨ'wɨ' na'nɨ aŋɨ' oememɨnɨ.’ yaiwi'u' sɨkwɨ' u' mɨŋɨ' nɨwa'kwi'nɨrɨ emɨ morɨ'ɨnɨ. E ninɨrɨ'na' rɨ'nɨŋɨ' xwe' nɨsinɨrɨ aiwɨ sɨkwɨ' rasɨ'a' eŋɨ' tɨ'nɨ ope'ɨrɨ ai' aŋɨ'namɨ na'nɨ nɨpeyirɨ'na'yɨ' ayɨ' ananɨrɨnɨ. Sɨkwɨ' ‘Ɨ'wɨ' na'nɨ oumɨnɨ.’ yaiwiarɨŋu' tɨ'nɨ eŋa'na' nɨperɨ'na' Gorɨxo rɨ'a' anɨŋɨ' wearɨŋɨ'yo nɨsikeaa'rɨrɨ'na'yɨ' ayɨ' naŋɨ'manɨ.
41009046	‘Sɨkwɨ' ru' tɨ'nɨ ɨ'wɨ' na'nɨ aŋɨ' oememɨnɨ.’ yaiwi'u' sɨkwɨ' u' mɨŋɨ' nɨwa'kwi'nɨrɨ emɨ morɨ'ɨnɨ. E ninɨrɨ'na' rɨ'nɨŋɨ' xwe' nɨsinɨrɨ aiwɨ sɨkwɨ' rasɨ'a' eŋɨ' tɨ'nɨ ope'ɨrɨ ai' aŋɨ'namɨ na'nɨ nɨpeyirɨ'na'yɨ' ayɨ' ananɨrɨnɨ. Sɨkwɨ' ‘Ɨ'wɨ' na'nɨ oumɨnɨ.’ yaiwiarɨŋu' tɨ'nɨ eŋa'na' nɨperɨ'na' Gorɨxo rɨ'a' anɨŋɨ' wearɨŋɨ'yo nɨsikeaa'rɨrɨ'na'yɨ' ayɨ' naŋɨ'manɨ.
41009047	Sɨŋwɨ' wɨ'nɨyi tɨ'nɨ ɨ'wɨ' na'nɨ nɨmorɨ'na'yɨ' sɨŋwɨ' ayi nɨyorɨ emɨ morɨ'ɨnɨ. E ninɨrɨ'na' rɨ'nɨŋɨ' xwe' nɨsinɨrɨ aiwɨ sɨŋwɨ' na' wɨyinɨ nanɨmɨ ope'ɨrɨ ai' aŋɨ'namɨ na'nɨ nɨpeyirɨ'na'yɨ' ayɨ' ananɨrɨnɨ. Sɨŋwɨ' ɨ'wɨ' na'nɨ mo'ɨ'yi tɨ'nɨ ne'ɨsa'na' nɨperɨ'na' Gorɨxo rɨ'a' anɨŋɨ' wearɨŋɨ'yo nɨsikeaa'rɨrɨ'na'yɨ' ayɨ' naŋɨ'manɨ.
41009048	Rɨ'a' anɨŋɨ' wearɨŋe xweamɨ'i' mɨpe' anɨŋɨ' nɨsirɨ rɨ'a' enɨ anɨŋɨ' rɨnɨrɨ yarɨŋerɨnɨ.
41009049	“Saxɨ' aiwa'yo moarɨgɨ'a'pa Gorɨxo rɨ'a' enɨ a'ma' nɨ'nɨ naŋɨ' oimo'nɨ'poyɨnɨrɨ saxɨ'nɨŋɨ' e monɨ'a'rɨnɨ.
41009050	Saxɨ' aiwa' awɨ'i' imɨxarɨŋɨ' eŋagɨ na'nɨ naŋɨ'rɨnɨ. E nerɨ ai' xegɨ' awɨ'i' yarɨŋɨ'pɨ anɨpa' nerɨ aiwa'nɨŋɨ' imo'nɨŋa'na' arɨge nerɨ a'mɨ awɨ'i' enɨŋoɨ? Soyɨ'ne' saxɨ'nɨŋɨ' nimo'nɨro saxɨ' aiwa'yo awɨ'i' imɨxarɨŋɨ'pa a'ma' nɨyonɨ pi'ra'nɨŋɨ' e nɨwirɨ'na'yɨ', sewanɨŋoyɨ'ne' mɨmɨ'eyoa'nɨpa nero pi'ra'nɨŋɨ' nɨkumɨxɨnɨro ne'ra u'ɨ'rɨxɨnɨ.” urɨŋɨnigɨnɨ.
41010001	Jisaso nɨwia'pɨ'nɨmearɨ e pɨ'nɨ nɨwia'rɨmɨ nurɨ Judia pɨropenɨsɨ'yo nɨmu'rorɨ iniɨgɨ' Jodanɨ rapa'yo jɨ'arɨwa'mɨ da'nɨ warɨ'na' oxɨ' apɨxɨ' epɨ'royɨ' nero o tɨ'ŋɨ' e awi' ea'na'na' xegɨ' yarɨŋɨ'pa a'mɨ ure'wapɨyarɨ'na'
41010002	Parisi wa nɨwi'mearo omɨ iwamɨ'o' nɨwi'wapɨyiro re urɨgɨ'awixɨnɨ, “Wa negɨ' ŋwɨ' ikaxɨ' ea'nɨŋɨ'pɨ ɨ'a' nɨroro re rarɨgɨ'a'rɨnɨ, ‘Xegɨ' oxo apɨxi'mɨ ananɨ emɨ mopaxɨ'rɨnɨ.’ rarɨgɨ'a'rɨnɨ. Wa ‘Emɨ mopaxɨ'manɨ.’ rarɨgɨ'a'rɨnɨ. Joxɨya' dɨŋɨ' arɨge simo'narɨnɨ? ‘Ananɨ emɨ mopaxɨ'rɨnɨ.’ rɨsimo'narɨnɨ? ‘Ŋwɨ'a'rɨnɨ.’ rɨsimo'narɨnɨ?” urɨ'agɨ'a
41010003	re urɨŋɨnigɨnɨ, “Moseso eŋi'na' segɨ' sea'rɨ'awe'yo ŋwɨ' ikaxɨ' nurɨrɨ'na' pi'oɨ urɨŋɨnigɨnɨ?” urɨ'agɨ
41010004	re urɨgɨ'awixɨnɨ, “Moseso a'ma' apɨxɨ' emɨ moanɨro na'nɨ ananɨ payɨ' re rɨnɨŋɨ'pɨ ‘Nionɨ i'mɨ anɨŋɨ' emɨ mo'a'rɨnɨ.’ rɨnɨŋɨ'pɨ nearo owiowa'rɨ'poyɨnɨrɨ sɨŋwɨ' neanagɨ'rɨnɨ.” urɨ'agɨ'a aiwɨ
41010005	Jisaso re urɨŋɨnigɨnɨ, “Soyɨ'ne' segɨ' dɨŋɨ' tɨ'nɨ nɨxɨ'dɨro arɨ'ki' segɨ' apɨxɨ' emɨ moanɨro yarɨŋagɨ'a na'nɨ Moseso ŋwɨ' ikaxɨ' apɨ nɨrɨrɨ eaŋɨ'rɨnɨ.
41010006	E nerɨ aiwɨ xwɨyɨ'a' rɨpɨ nɨrɨrɨ rɨ'wamɨŋɨ' eaŋɨ'rɨnɨ, ‘Gorɨxo eŋi'na' xwɨ'a' imɨxɨrɨ aŋɨ'na imɨxɨrɨ nerɨ'na' oxɨ' imɨxɨrɨ apɨxɨ' imɨxɨrɨ eŋɨ'rɨnɨ.
41010007	Ayɨna'nɨ oxo xanɨyau'mɨ pɨ'nɨ nɨwia'rɨma'na' xegɨ' apɨxi' tɨ'nɨ nɨkumɨxɨnɨri'na' na' ayɨ' na' bɨnɨ'nɨŋɨ' imo'nɨpɨsɨ'i'rɨnɨ.’ E nɨrɨnɨrɨ ea'nɨŋɨ' eŋagɨ na'nɨ xɨxegɨ'nɨ imo'narɨgɨ'i'manɨ. Na' ayɨ' na' bɨnɨ'nɨŋɨ' nimo'nɨri emearɨgɨ'i'rɨnɨ.
41010008	Ayɨna'nɨ oxo xanɨyau'mɨ pɨ'nɨ nɨwia'rɨma'na' xegɨ' apɨxi' tɨ'nɨ nɨkumɨxɨnɨri'na' na' ayɨ' na' bɨnɨ'nɨŋɨ' imo'nɨpɨsɨ'i'rɨnɨ.’ E nɨrɨnɨrɨ ea'nɨŋɨ' eŋagɨ na'nɨ xɨxegɨ'nɨ imo'narɨgɨ'i'manɨ. Na' ayɨ' na' bɨnɨ'nɨŋɨ' nimo'nɨri emearɨgɨ'i'rɨnɨ.
41010009	Ayau' nɨmea'nɨmɨ nemerɨ'na' Gorɨxo ŋwɨra'rɨŋɨ' eŋagɨ na'nɨ pɨ'nɨ nɨwia'rɨnɨmɨ mupa oe'piyɨ.” nurɨmɨ nurɨ
41010010	aŋɨ'yo nɨpa'wirɨ ŋweaŋa'na' wiepɨsarɨŋowa a'mɨ o mea'nɨgɨ'a' na'nɨ urɨ'ɨ'pɨ na'nɨ yarɨŋɨ' wi'a'na'
41010011	o re urɨŋɨnigɨnɨ, “A'ma' go go xegɨ' apɨxɨ' emɨ nɨmorɨ wi' nɨmearɨ'na'yɨ', xa'mɨ meaŋi'mɨ sɨpi' wika'rarɨnɨ.
41010012	Apɨxɨ' gi' gi' enɨ xegɨ' xiagwomɨ pɨ'nɨ nɨwia'rɨmɨ nurɨ womɨ nɨmea'nɨrɨ'na'yɨ', xa'mɨ mea'nɨŋomɨ sɨpi' wika'rarɨnɨ.” urɨŋɨnigɨnɨ.
41010013	A'ma' wi' Jisaso wigɨ' niai'wɨ' oimo'nɨ'poyɨnɨrɨ we' wikwia'rɨnɨ nɨmea'mɨ ba'na' wiepɨsarɨŋowa mɨxɨ' urarɨŋagɨ'a Jisaso awa pɨ'rɨ' urakianɨro yarɨŋagɨ'a nɨwɨnɨrɨ wikɨ' dɨŋɨ' nɨwiaiwirɨ re urɨŋɨnigɨnɨ, “Soyɨ'ne' pɨ'rɨ' murakipanɨ. Gorɨxo xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ sɨŋa'nɨ nimo'nɨrɨ'na' o a'ma' niai'wɨ' tɨyɨ' yapɨ nionɨ dɨŋɨ' nɨkwɨ'ro'ɨ'a'yo meŋweanɨ'a' eŋagɨ na'nɨ soyɨ'ne' pɨ'rɨ' murakipanɨ. Nionɨ tɨ'e na'nɨ xe obɨ'poyɨ.
41010014	A'ma' wi' Jisaso wigɨ' niai'wɨ' oimo'nɨ'poyɨnɨrɨ we' wikwia'rɨnɨ nɨmea'mɨ ba'na' wiepɨsarɨŋowa mɨxɨ' urarɨŋagɨ'a Jisaso awa pɨ'rɨ' urakianɨro yarɨŋagɨ'a nɨwɨnɨrɨ wikɨ' dɨŋɨ' nɨwiaiwirɨ re urɨŋɨnigɨnɨ, “Soyɨ'ne' pɨ'rɨ' murakipanɨ. Gorɨxo xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ sɨŋa'nɨ nimo'nɨrɨ'na' o a'ma' niai'wɨ' tɨyɨ' yapɨ nionɨ dɨŋɨ' nɨkwɨ'ro'ɨ'a'yo meŋweanɨ'a' eŋagɨ na'nɨ soyɨ'ne' pɨ'rɨ' murakipanɨ. Nionɨ tɨ'e na'nɨ xe obɨ'poyɨ.
41010015	Nionɨ nepa seararɨŋɨnɨ. A'ma' gɨyɨ' gɨyɨ' niai'wɨ'pia xanɨyau'mɨ dɨŋɨ' ɨkwɨ'roro sɨmaŋwɨ'yo'nɨŋɨ' yea'yɨ' urɨ'nɨro yarɨgɨ'a'pa'nɨŋɨ' Gorɨxomɨ e mepa nerɨ'na'yɨ', o xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ'a'pimɨ wi' pa'wipɨ'rɨ'a'manɨ.” nurɨma'na'
41010016	niai'wɨ'pia wi'mɨ nɨmearɨ sa'ɨ'yo nɨŋwɨra'rɨnɨma'na' we' sea'yɨ e wikwia'rɨrɨ “Gɨ' a'po pi'ra'nɨŋɨ' oumenɨ.” rɨrɨ nɨwia uŋɨnigɨnɨ.
41010017	Jisaso nɨwia'pɨ'nɨmea'mɨ aŋɨ' wi'yo umɨnɨrɨ yarɨ'na' a'ma' wo o tɨ'ŋɨ' e na'nɨ mɨ'rɨ' nɨbɨrɨ sɨ'mɨmaŋɨ'mɨ da'nɨ xo'mɨŋɨ' nɨyɨkwirɨ yarɨŋɨ' re wiŋɨnigɨnɨ, “Neare'wapɨyarɨŋɨ' naŋoxɨnɨ, arɨge nerɨ'na' nionɨ dɨŋɨ' nɨyɨmɨŋɨ' tɨ'ŋa'onɨ imo'nɨmɨ'a'rɨnɨ?” urɨ'agɨ
41010018	o “Jisaso Gorɨxorɨ'anɨ?” oyaiwinɨrɨ re urɨŋɨnigɨnɨ, “Joxɨ pi' na'nɨ ‘Neare'wapɨyarɨŋoxɨnɨ' nɨnɨrɨrɨ'na' ‘Naŋoxɨnɨ' nɨrɨ'ɨnɨ? A'ma' wi' naŋɨ'manɨ. Sa Gorɨxo naŋorɨnɨ.
41010019	Joxɨ ŋwɨ' ikaxɨ' ea'nɨŋɨ'pɨ na'nɨ rɨxa nɨjɨ'a' imo'nɨŋɨnɨ. ‘Nɨwia'pɨ'nɨmearɨ a'ma' wi' mɨpɨkipa erɨ'ɨnɨ. A'ma' wi' tɨ'nɨ ɨ'wɨ' minɨpa erɨ'ɨnɨ. Ɨ'wɨ' mɨmeapa erɨ'ɨnɨ. Yapɨ' murɨpa erɨ'ɨnɨ. Yapɨ' nurepɨsirɨ ɨ'wɨ' mura'pɨpa erɨ'ɨnɨ. Ino'ki'mɨ tɨ'nɨ a'pomɨ tɨ'nɨ we'yo merɨ'ɨnɨ.’ E rɨnɨŋɨ'pɨ joxɨ rɨxa nɨjɨ'a' imo'nɨŋɨnɨ.” urɨ'agɨ
41010020	o re urɨŋɨnigɨnɨ, “Neare'wapɨyarɨŋoxɨnɨ, apɨ nɨpɨnɨ sɨnɨ ononɨ imo'nɨŋae' da'nɨ pɨ'rɨ' mɨwiai'ki' pi'ra'nɨŋɨ' nɨxɨ'da bɨŋa'rɨnɨ.” urɨ'agɨ
41010021	Jisaso sɨŋwɨ' agwɨ' nɨwɨnɨrɨ wa' nɨwianɨrɨ na'nɨ re urɨŋɨnigɨnɨ, “Nɨpɨnɨ nɨxɨ'dɨrɨ aiwɨ a'mɨ bɨ sɨnɨrɨnɨ. Joxɨ nurɨ dɨxɨ' iyɨ'a' ɨ'a' tɨ'nɨ xwɨ'a' tɨ'nɨ amɨpi' dɨxɨ'yɨ' nɨgwɨ' na'nɨ bɨ' nerɨ nɨgwɨ' mea'ɨ'yɨ' a'ma' aiwa' na'nɨ ikeamo'nɨro aikɨ' na'nɨ ikeamo'nɨro egɨ'a'yo mɨnɨ wi'ɨrɨxɨnɨ. E nemoxɨ nɨbɨrɨ nɨnɨxɨ'dɨmerɨ'na'yɨ', rɨ'we'na' nɨpe'ma'na' aŋɨ'namɨ na'nɨ nɨpeyirɨ'na' amɨpi' joxɨya' aga xwe' nɨde'ronɨ'a'rɨnɨ.” urɨ'agɨ aiwɨ
41010022	o amɨpi' wi' mɨmu'ro'nɨŋo eŋagɨ na'nɨ dɨŋɨ' sɨpi' nɨwirɨ e mepaxɨ' wimo'nɨ'agɨ na'nɨ sɨ'mɨmaŋɨ' kɨpɨŋɨ' nɨyimɨ uŋɨnigɨnɨ.
41010023	Sɨ'mɨmaŋɨ' kɨpɨŋɨ' nɨyimɨ u'agɨ Jisaso xegɨ' wiepɨsarɨŋowamɨ sɨŋwɨ' nɨwɨnɨmerɨ re urɨŋɨnigɨnɨ, “Amɨpi' xwe' tɨ'gɨ'a'yɨ' ananɨ Gorɨxomɨ dɨŋɨ' nɨwɨkwɨ'roro o xwioxɨ'yo mɨmea'mɨ' nerɨ umeŋweanɨ'e pa'wipaxɨ'manɨ.” nurɨrɨ
41010024	awa xɨ'o rɨ'ɨ'pɨ na'nɨ ududɨ' yarɨŋagɨ'a nɨwɨnɨrɨ a'mɨ re urɨŋɨnigɨnɨ, “Niai'woyɨ'ne', a'ma' wi' anɨŋɨ' minɨ' yanɨro nero aiwɨ ananɨ Gorɨxomɨ dɨŋɨ' nɨwɨkwɨ'roro o xwioxɨ'yo mɨmea'mɨ' nerɨ umeŋweanɨ'e pa'wipaxɨ'manɨ.
41010025	‘Kamerɨ' eŋɨ' rapɨrapɨ' gwɨ' kiwearɨgɨ'a' o'ɨ'yimɨ ananɨ pa'wipaxɨ'rɨnɨ.’ rɨyaiwiarɨŋoɨ? A'ma' amɨpi' xwe' tɨ'gɨ'a'yɨ' kamerɨ' eŋɨ' o'ɨ'yimɨ mɨpa'wipa e'ɨ'pɨ'nɨŋɨ' Gorɨxo seameŋweanɨ'e na'nɨ ananɨ pa'wipaxɨ'manɨ.” urɨ'agɨ
41010026	awa ududɨ' nika'rɨnɨro re urɨgɨ'awixɨnɨ, “E imo'nɨŋa'na' a'ma' gɨyo Gorɨxo yea'yɨ' uyimɨxemeanɨ'a'rɨ'anɨ?” urɨ'agɨ'a
41010027	Jisaso sɨŋwɨ' agwɨ' nɨwɨnɨma'na' re urɨŋɨnigɨnɨ, “A'ma' wi' mepa epaxɨ' nimo'nɨma'na' aiwɨ Gorɨxoya' dɨŋɨ' tɨ'nɨ ananɨrɨnɨ. Amɨpi' Gorɨxo mepa epaxɨ' wi' mimo'nɨŋagɨ na'nɨ oya' dɨŋɨ' tɨ'nɨ epaxɨ'rɨnɨ.” ura'na'
41010028	Pitao re urɨŋɨnigɨnɨ, “Ai, none negɨ' amɨpi' rɨxa pɨ'nɨ nɨwia'rɨmɨ joxɨ rɨxɨ'dɨmearɨŋwɨnɨ.” urɨ'agɨ
41010029	Jisaso re urɨŋɨnigɨnɨ, “Nepa seararɨŋɨnɨ. A'ma' gɨyɨ' gɨyɨ' nionɨ dɨŋɨ' nɨnɨkwɨ'roro xwɨyɨ'a' nionɨ na'nɨ yayɨ' seainarɨŋɨ'pɨ wa'ɨ' urɨmero enɨ e'ɨ'a'yɨ' xexɨrɨ'mea'yoranɨ, xɨna'i'wamɨranɨ, xegɨ' niai'wɨ'yoranɨ, xegɨ' aŋɨ'ranɨ, xegɨ' aiwa' omɨŋɨ'ranɨ, pɨ'nɨ nɨwia'rɨmɨ nɨxɨ'dɨrɨ'na'yɨ', sɨnɨ mɨpe' xwɨ'a'yo nɨŋwearɨ'na' xexɨrɨ'mea' imo'nɨ'a'yɨ' xɨna'i'wa imo'nɨ'a'yɨ' xegɨ' niai'wɨ' imo'nɨ'a'yɨ' xɨna'i'wa imo'nɨ'a'yɨ' xegɨ' niai'wɨ' imo'nɨ'a'yɨ' xegɨ' aŋɨ' imo'nɨ'a'yɨ' xegɨ' aiwa' omɨŋɨ' imo'nɨ'a'yɨ' wiwanɨŋɨ'yɨ' pɨ'nɨ wia'rɨ'a'yo sea'yɨ e'mɨ mu'ro'nɨnɨ'a'rɨnɨ. E nerɨ ai' nionɨ nɨxɨ'darɨŋagɨ'a xeanɨŋɨ' enɨ nɨwi'meanɨ'a'rɨnɨ. Ayɨ' enɨ aŋɨ' rɨ'we'na' imo'nɨnɨ'a'yo dɨŋɨ' nɨyɨmɨŋɨ' tɨ'gɨ'a'yɨ' nimo'nɨro ŋweapɨ'rɨ'a'rɨnɨ.
41010030	Jisaso re urɨŋɨnigɨnɨ, “Nepa seararɨŋɨnɨ. A'ma' gɨyɨ' gɨyɨ' nionɨ dɨŋɨ' nɨnɨkwɨ'roro xwɨyɨ'a' nionɨ na'nɨ yayɨ' seainarɨŋɨ'pɨ wa'ɨ' urɨmero enɨ e'ɨ'a'yɨ' xexɨrɨ'mea'yoranɨ, xɨna'i'wamɨranɨ, xegɨ' niai'wɨ'yoranɨ, xegɨ' aŋɨ'ranɨ, xegɨ' aiwa' omɨŋɨ'ranɨ, pɨ'nɨ nɨwia'rɨmɨ nɨxɨ'dɨrɨ'na'yɨ', sɨnɨ mɨpe' xwɨ'a'yo nɨŋwearɨ'na' xexɨrɨ'mea' imo'nɨ'a'yɨ' xɨna'i'wa imo'nɨ'a'yɨ' xegɨ' niai'wɨ' imo'nɨ'a'yɨ' xɨna'i'wa imo'nɨ'a'yɨ' xegɨ' niai'wɨ' imo'nɨ'a'yɨ' xegɨ' aŋɨ' imo'nɨ'a'yɨ' xegɨ' aiwa' omɨŋɨ' imo'nɨ'a'yɨ' wiwanɨŋɨ'yɨ' pɨ'nɨ wia'rɨ'a'yo sea'yɨ e'mɨ mu'ro'nɨnɨ'a'rɨnɨ. E nerɨ ai' nionɨ nɨxɨ'darɨŋagɨ'a xeanɨŋɨ' enɨ nɨwi'meanɨ'a'rɨnɨ. Ayɨ' enɨ aŋɨ' rɨ'we'na' imo'nɨnɨ'a'yo dɨŋɨ' nɨyɨmɨŋɨ' tɨ'gɨ'a'yɨ' nimo'nɨro ŋweapɨ'rɨ'a'rɨnɨ.
41010031	E nerɨ aiwɨ a'ma' ‘Xwe'onɨrɨnɨ.’ nɨrɨro xa'mɨ xa'mɨ imo'narɨgɨ'a'yɨ' nɨperɨ'na' surɨ'ma' ya'rɨpɨ'rɨ'a'rɨnɨ. Agwɨ ri'na' surɨ'ma' ŋweagɨ'a'yɨ' nɨperɨ'na' xa'mɨŋɨ'yo mu'ropɨrɨ'a'rɨnɨ.” urɨŋɨnigɨnɨ.
41010032	Awa o'ɨ'yo nuro aŋɨ' yoɨ' Jerusaremɨ na'nɨ nɨyirɨ'na' wiepɨsarɨŋowa Jisaso arɨ'ki' aŋɨ' apimɨ na'nɨ nɨyirɨ xa'mɨ umeaarɨŋagɨ nɨwɨnɨro ududɨ' ninɨro a'ma' Jisasomɨ xɨ'darɨgɨ'a'yɨ' wi' enɨ aya' sɨ'wɨ' uroarɨŋagɨ o a'mɨ xegɨ' wiepɨsarɨŋɨ' we' wu'kau' sɨkwɨ' wau' awamɨ na' da'mɨnɨ e nɨmɨ'aurɨ a'mɨ xɨ'omɨ wa wipɨ'rɨ'a'pɨ na'nɨ a'waŋɨ' nurɨrɨ
41010033	re urɨŋɨnigɨnɨ, “None Jerusaremɨ na'nɨ nɨyirane re'mo'a'na' a'ma' imo'nɨŋa'onɨ re nikeaa'rɨpɨ'rɨ'a'rɨnɨ. A'ma' wo nionɨ na'nɨ mɨyɨ' ura'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ nionɨ xwɨrɨxɨ' nɨnɨmero xwɨyɨ'a' nɨnɨmea'rɨro ‘Sa joxɨnɨrɨnɨ.’ nɨnɨrɨro nɨpɨki'moanɨro wauyowamɨ mɨnɨ nɨwipɨ'rɨ'a'rɨnɨ.
41010034	Mɨnɨ nɨwi'a'na' awa rɨperɨrɨ' niro reaŋwɨ' nu'rɨro iwaŋɨ' nearo nɨni'ɨ'asa'na' nɨpɨkipɨ'rɨ'a'rɨnɨ. Nɨnɨpɨkiro aiwɨ sɨ'a' wɨyau' wɨyi o'ra'na' a'mɨ wia'pɨ'nɨmea'mɨ'a'rɨnɨ.” urɨŋɨnigɨnɨ.
41010035	Sebediomɨ xewaxowau' Jemiso tɨ'nɨ xogwa'o Jono tɨ'nɨ aŋwɨ e nuri Jisasomɨ re urɨgɨ'isixɨnɨ, “Neare'wapɨyarɨŋoxɨnɨ, yawawi pi' pi' na'nɨ yarɨŋɨ' si'wi'yɨ' joxɨ ananɨ nɨyeaiirɨ'a'rɨ'anɨ?” urɨ'agɨ'i
41010036	o re urɨŋɨnigɨnɨ, “Nionɨ pi' eaiimɨ nɨrarɨŋiɨ?” urɨ'agɨ
41010037	awau' yawawi enɨ a'mɨna' imo'nɨ'winigɨnɨrɨ wiepɨsarɨŋɨ' wɨ'a yawawi sɨmaŋwɨ'yo'nɨŋɨ' yea'yɨ' yeaurɨ'nɨ'ɨ'rɨxɨnɨrɨ re urɨgɨ'isixɨnɨ, “Joxɨ ida'na' a'mɨna'oxɨ nimo'nɨrɨ meŋweaŋa'na' a'ma' nɨ'nɨ sɨmaŋwɨ'yo'nɨŋɨ' yea'yɨ' rurɨ'na'na' yawawi joxɨya' we'yo mɨnɨ mɨnɨ oŋwea'piyɨnɨrɨ sɨŋwɨ' yeanɨrɨre'ɨranɨ?” urɨ'agɨ'i aiwɨ
41010038	Jisaso re urɨŋɨnigɨnɨ, “Awagwi' yarɨŋɨ' niarɨgɨ'i'pɨ na'nɨ nɨjɨ'a' mimo'nɨpa neri na'nɨ yarɨŋɨ' niarɨŋiɨ.” nurɨrɨ ewayɨ' xwɨyɨ'a' a'ma' wa xɨ'omɨ pɨkipɨ'rɨ'a' eŋagɨ na'nɨ a'waŋɨ' nurɨrɨ'na' yarɨŋɨ' re wiŋɨnigɨnɨ, “Awagwi' iniɨgɨ' sɨxɨ' nionɨ nɨmɨ'a'wa' ananɨ nɨpaxɨ' imo'nɨpɨsɨ'i'ranɨ? Iniɨgɨ' waxɨ'yo nionɨ xe'mɨ'a'pɨ awagwi' enɨ ananɨ xepaxɨ' imo'nɨpɨsɨ'i'ranɨ?” yarɨŋɨ' wi'a'na'
41010039	awau' re urɨgɨ'isixɨnɨ, “Ananɨrɨnɨ. Yawawi nepaxɨ'rɨnɨ.” urɨ'agɨ'i o re urɨŋɨnigɨnɨ, “Iniɨgɨ' nionɨ nɨmɨ'a'wa' awagwi' enɨ nɨpɨsɨ'i'rɨnɨ. Iniɨgɨ' waxɨ' nionɨ xe'mɨ'a'pɨ awagwi' enɨ xepɨsɨ'i'rɨnɨ.
41010040	E nerɨ aiwɨ ‘Woxɨ rɨ'mɨ da'nɨ ŋweaɨ. Woxɨ rɨ'mɨ da'nɨ ŋweaɨ.’ wi' earɨpaxonɨmanɨ. Gorɨxo xewanɨŋo earɨpaxɨ'rɨnɨ. Xɨ'o wimo'narɨŋɨ' goxɨ goxɨ ‘Jisasomɨ mɨnɨ mɨnɨ ŋwea'piyɨ.’ earɨpaxɨ'rɨnɨ.” urarɨ'na'
41010041	wiepɨsarɨŋɨ' we' wu'kau' wɨ'a Jemiso tɨ'nɨ xogwa'o Jono tɨ'nɨ e urarɨŋagɨ'i arɨ'a' nɨwiro wikɨ' dɨŋɨ' nɨwiaiwiro yarɨ'na'
41010042	Jisaso “Nionɨ tɨ'ŋɨ' aŋwɨ re bɨ'poyɨ.” nurɨrɨ re urɨŋɨnigɨnɨ, “E'ma'yɨ'ya' a'mɨna' meŋweagɨ'a'wa sea'yɨ e nimo'nɨro wigɨ' a'ma'yo aya' mɨrɨmɨxɨ' peayɨ' wianarɨgɨ'a'rɨnɨ.
41010043	E nerɨ aiwɨ awa yarɨgɨ'a'pa axɨ'pɨ mimo'nɨpanɨ. Go go segɨ' ra'ro'nɨŋɨ' nimo'nɨrɨ'na'yɨ' wɨ'oyɨ'ne'ya' omɨŋɨ' seaiiarɨŋo nimo'nɨrɨ arɨra' seai'wɨnɨgɨnɨ.
41010044	Go go xa'mɨ xɨra'o'nɨŋɨ' imo'nɨ'oxɨ xɨna'i'nɨŋɨ' nimo'nɨrɨ a'ma' nɨyonɨ saŋɨ' ura'pɨme'ɨrɨxɨnɨ.
41010045	Nionɨ enɨ a'ma' imo'nɨŋa'onɨ ai' a'ma' saŋɨ' nɨra'pɨpɨ'rɨ na'nɨ weapɨŋa'onɨmanɨ. A'ma' nɨ'nɨ na'nɨ nupeirɨ gwɨ'nɨŋɨ' roayi'ro'ɨmɨgɨnɨrɨ weapɨŋa'rɨnɨ.” urɨŋɨnigɨnɨ.
41010046	Jisaso wiepɨsarɨŋowa tɨ'nɨ nawi'nɨ sɨnɨ Jerusaremɨ na'nɨ nɨyiro aŋɨ' a'wɨnɨ e bimɨ xegɨ' yoɨ' Jeriko nɨre'moro rɨxa aŋɨ' apimɨ wia'rɨ' mu'roanɨro yarɨ'na' a'ma' sɨŋwɨ' supa'rɨŋɨ' wo —O omɨŋɨ' mepaxo eŋagɨ na'nɨ o'ɨ' maŋɨ'pa' tɨ'nɨ nɨŋwea'ma'na' nɨgwɨ' na'nɨ tɨ'nɨ aiwa' na'nɨ tɨ'nɨ rɨxɨŋɨ' urarɨŋorɨnɨ. Xano xegɨ' yoɨ' Timiasorɨnɨ. Xɨ'o xegɨ' yoɨ' Batimiasorɨnɨ. O o'ɨ' maŋɨ'pa' tɨ'nɨ nɨŋwearɨ'na' arɨ'a' wi'ɨ'yɨ' re wiŋɨnigɨnɨ.
41010047	“Nasaretɨ da'ŋɨ' Jisaso daiwo pwarɨnɨ.” rarɨŋagɨ'a arɨ'a' e nɨwirɨ rɨ'aiwa' eŋɨ' tɨ'nɨ re rayiŋɨnigɨnɨ, “Jisasoxɨ, ra'rɨ'awe' mɨxɨ' ina'yɨ' Depitoya'oxɨnɨ, wa' nɨwianeɨ.” urarɨŋagɨ
41010048	a'ma' wi' mɨxɨ' rɨ'a' tɨ'ŋɨ' nurɨro “Rɨxa pɨ'nɨ wia'reɨ.” urɨ'agɨ'a aiwɨ arɨ'ki' wi'nɨ eŋɨ' tɨ'nɨ rɨ'aiwa' re rayiŋɨnigɨnɨ, “Ra'rɨ'awe' mɨxɨ' ina'yɨ' Depitoya'oxɨnɨ, wa' nɨwianeɨ.” urayarɨŋagɨ
41010049	Jisaso xegɨ' pwarɨŋe nɨro'ma'na' re rɨŋɨnigɨnɨ, “Omɨ rɨ'aiwa' urɨ'poyɨ.” urɨ'agɨ ayɨ' omɨ rɨ'aiwa' nurɨro re urɨgɨ'awixɨnɨ, “O wia'rɨ' nɨmu'roarɨnɨrɨ aya' sɨ'wɨ' mɨrɨropanɨ. Joxɨ na'nɨ rɨ'aiwa' rɨrarɨnɨ. Rɨxa Wia'pɨ'nɨmeaɨ.” ura'na'
41010050	iyɨ'a' nɨpa'nɨrɨ ŋweaŋɨ' nɨpi'rɨrɨ emɨ nɨmo'mɨ nɨwia'pɨ'nɨmea'mɨ nurɨ Jisasomɨ wi'mea'a'na'
41010051	o re urɨŋɨnigɨnɨ, “Nionɨ pi' simɨ na'nɨ nɨrarɨŋɨnɨ?” urɨ'agɨ sɨŋwɨ' supa'rɨŋo re urɨŋɨnigɨnɨ, “Neare'wapɨyarɨŋoxɨnɨ, nionɨ rɨxa sɨŋwɨ' oanɨmɨnɨrɨ rɨrarɨŋɨnɨ.” urɨ'agɨ
41010052	o re urɨŋɨnigɨnɨ, “Joxɨ dɨŋɨ' nɨnɨkwɨ'rorɨ na'nɨ dɨxɨ' sɨŋwɨ' rɨxa naŋɨ' anɨ'ɨnɨ. Dɨxɨ' aŋɨ' uɨ.” ura'na' re eŋɨnigɨnɨ. A'mɨ rɨxa sɨŋwɨ' noxoarɨ nanɨrɨ'na' o'ɨ' e da'nɨ Jisasomɨ rɨ'wɨ'yo nu'mɨ uŋɨnigɨnɨ.
41011001	Jerusaremɨ tɨ'ŋɨ' aŋwɨ e nɨre'morɨ'na' aŋɨ' onɨmia' biau' xegɨ' yoɨ' rɨpiau'rɨnɨ. Betɨpasi tɨ'nɨ Betani tɨ'nɨ apiau'rɨnɨ. Aŋɨ' apiau'yɨ' dɨ'wɨ' xegɨ' yoɨ' Oripipa' tɨ'ŋɨ' e nɨre'moro Jisaso xegɨ' wiepɨsarɨŋɨ'yɨ' wau'mɨ re urowa'rɨŋɨnigɨnɨ, “Awagwi' aŋɨ' dayo ikwɨ'ro'nɨŋɨ'pimɨ na'nɨ nuri rɨxa nɨre'mori dogi' sɨpɨkɨ' wo a'ma' wi' sɨnɨ sea'yɨ e e'ɨ' mɨŋwearɨgɨ'o gwɨ' yura'rɨnɨŋagɨ sɨŋwɨ' nɨwɨnɨrɨ'na' ni'kweari nɨmea'mɨ bɨ'piyɨ.
41011002	Jerusaremɨ tɨ'ŋɨ' aŋwɨ e nɨre'morɨ'na' aŋɨ' onɨmia' biau' xegɨ' yoɨ' rɨpiau'rɨnɨ. Betɨpasi tɨ'nɨ Betani tɨ'nɨ apiau'rɨnɨ. Aŋɨ' apiau'yɨ' dɨ'wɨ' xegɨ' yoɨ' Oripipa' tɨ'ŋɨ' e nɨre'moro Jisaso xegɨ' wiepɨsarɨŋɨ'yɨ' wau'mɨ re urowa'rɨŋɨnigɨnɨ, “Awagwi' aŋɨ' dayo ikwɨ'ro'nɨŋɨ'pimɨ na'nɨ nuri rɨxa nɨre'mori dogi' sɨpɨkɨ' wo a'ma' wi' sɨnɨ sea'yɨ e e'ɨ' mɨŋwearɨgɨ'o gwɨ' yura'rɨnɨŋagɨ sɨŋwɨ' nɨwɨnɨrɨ'na' ni'kweari nɨmea'mɨ bɨ'piyɨ.
41011003	A'ma' wi' ‘Pi' na'nɨ i'kweaarɨŋiɨ?’ yarɨŋɨ' e eai'a'na'yɨ', re urɨ'piyɨ, ‘Yegɨ' A'mɨna'o dogi' romɨ sea'yɨ e nɨxeŋwearɨ unɨ na'nɨ i'kweaarɨŋwiɨ. Rɨxa nɨxeŋwearɨ nɨmea'mɨ numa'na' a'mɨ re wɨ're'napɨnɨŋoɨ.’ urɨ'piyɨ.” urowa'ra'na'
41011004	awau' nuri a'ma' wi'yoya' aŋɨ' ɨ'wi' e dogi' sɨpɨkɨ' wo gwɨ' nɨyura'rɨnɨma'na' o'ɨ' e roŋagɨ nɨwɨnɨri i'kweaarɨ'na'
41011005	a'ma' wi' dae rogɨ'a'yɨ' yarɨŋɨ' re wigɨ'awixɨnɨ, “Awagwi' pi' na'nɨ dogi' o i'kweaarɨŋiɨ?” urɨ'agɨ'a
41011006	awau' Jisaso “Re urɨ'piyɨ.” urɨ'ɨ'pɨ axɨ'pɨ ura'na' ayɨ' xe oi'kwea'piyɨnɨrɨ sɨŋwɨ' wɨnɨ'agɨ'a
41011007	awau' dogi' sɨpɨko Jisaso tɨ'ŋɨ' e nɨme'ra nɨbɨri nɨwa'rɨma'na' Jisaso sea'yɨ e e'ɨ' xeŋweanɨ na'nɨ wigɨ' iyɨ'a' sea'yɨ e ikwia'ra'na' o sea'yɨ e nɨxeŋwearɨ nɨmea'mɨ warɨ'na'
41011008	a'ma' obaxɨ' wi' eŋi'na' mɨxɨ' ina'yowamɨ yayɨ' wianɨro na'nɨ wigɨ' iyɨ'a' nɨpi'rayiro o'ɨ' e i'kwiaŋwɨ' neapa'ra warɨgɨ'a'pa axɨ'pɨ wigɨ' iyɨ'a' o'ɨ' e i'kwiaŋwɨ' neapa'ra warɨ'na' wi' o'ɨ'pa' tɨ'ŋɨ' e i'rɨmɨŋɨ' na'nɨ'nɨŋɨ' i'kwiaŋwɨ' nɨdoro o'ɨ' e i'kwiaŋwɨ' neapa'ra warɨ'na'
41011009	Jisaso a'wɨnɨ e eŋa'na' xa'mɨ warɨgɨ'a'yɨ' tɨ'nɨ rɨ'wɨ'yo warɨgɨ'a'yɨ' tɨ'nɨ rɨ'aiwa' re nɨra ugɨ'awixɨnɨ, “Gorɨxomɨ sea'yɨ e oumeaneyɨ. A'ma' A'mɨna' Gorɨxo urowa're'napɨ'agɨ barɨŋɨ' ro oya' dɨŋɨ' tɨ'nɨ sea'yɨ e imo'nɨ'wɨnɨgɨnɨ.
41011010	Arɨ'owa mɨxɨ' ina'yɨ' Depitoya' xwioxɨ'yo ŋweaagɨ'a'pa xwioxɨ' nene ŋweanɨ'wa' na'nɨ nimo'ga barɨŋɨ'pɨ Gorɨxoya' dɨŋɨ' tɨ'nɨ sea'yɨ e imo'nɨ'wɨnɨgɨnɨ. Aŋɨ'namɨ sea'yɨ e imo'nɨŋomɨ sea'yɨ e oumeaneyɨ.” nɨra ugɨ'awixɨnɨ.
41011011	Rɨxa Jerusaremɨ nɨre'moro Jisaso aŋɨ' rɨdɨyowa' yarɨgɨ'iwa'mɨ nɨpa'wirɨ wa'ɨ' ikwɨ'ro'nɨŋɨ' e da'nɨ wenɨŋɨ' amɨ amɨ nemerɨ rɨxa sɨ'a' o'rarɨŋagɨ nɨwɨnɨrɨ xegɨ' wiepɨsarɨŋɨ' we' wu'kau' sɨkwɨ' wau' tɨ'nɨ nawi'nɨ aŋɨ' yoɨ' Betani na'nɨ nuro sa' wegɨ'a'
41011012	wɨ'a'pɨ tɨ'nɨ nɨwia'pɨ'nɨmea'mɨ Betani pɨ'nɨ nɨwia'rɨmɨ nurɨ'na' Jisaso agwɨ' wi'agɨ
41011013	wenɨŋɨ' e'ɨ'yɨ' wɨnɨŋɨnigɨnɨ. I'kɨ'a' yoɨ' pikɨ'yɨ rɨnɨŋɨ' wɨna, ɨwɨ' inɨŋɨ'na jɨ'amɨ jɨ'ina roŋagɨ nɨwɨnɨrɨ sogwɨ' na'nɨ pɨ'a' emɨnɨrɨ aŋwɨ e nurɨ wenɨŋɨ' e'ɨ'yɨ' wɨnɨŋɨnigɨnɨ. Na' mɨwe' ɨwɨ'nɨ inarɨŋagɨ nɨwɨnɨrɨ xegɨ' na' wearɨŋi'na' sɨnɨ mimo'nɨŋagɨ na'nɨ na' mɨweŋagɨ nɨwɨnɨrɨ
41011014	wiepɨsarɨŋowa arɨ'a' egɨ'e da'nɨ i'kɨ'a'namɨ re urɨŋɨnigɨnɨ, “i'kɨ'a' rɨnaxɨnɨ, a'ma' wi' sogwɨ' mɨdanɨpa epɨ'rɨ'a na'nɨ na' mɨwepa sa anɨŋɨ' re e'ɨrɨxɨnɨ.” urarɨ'na' wiepɨsarɨŋowa arɨ'a' wigɨ'awixɨnɨ.
41011015	Jerusaremɨ nɨre'moro aŋɨ' rɨdɨyowa' yarɨgɨ'iwa'mɨ nɨpa'wiro Jisaso re eŋɨnigɨnɨ. A'ma' aŋɨ' iwa'mɨ i'nɨmɨ bɨ' inarɨgɨ'a'yo mɨxɨ'da'mɨ' wiowa'rɨrɨ a'ma' nɨgwɨ' senisɨ' ninayiro tarɨgɨ'a'yɨ'ya' i'kwiaŋwɨ' mɨmɨwia'rɨ' erɨ a'ma' iŋɨ' xawio'wɨ' rɨdɨyowa' na'nɨ bɨ' inarɨgɨ'a'yɨ' i'kwiaŋwɨ' e'ɨ' ŋweaarɨgɨ'a'pɨ mɨmɨwia'rɨ' erɨ
41011016	a'ma' saŋɨ' amɨpi' xwaŋwɨ' ni'kwo'nɨmɨ aŋɨ' iwa'mɨ a'wɨnɨmɨ aŋwɨ e imo'nɨŋe xemoarɨgɨ'a'yo pɨ'rɨ' wiai'ki'mɨ' wirɨ eŋɨnigɨnɨ.
41011017	E nema'na' iwamɨ'o' nure'wapɨyirɨ'na' mɨŋɨ' nirorɨ re urɨŋɨnigɨnɨ, “Re mɨrɨnɨpa renɨ, ‘Aŋɨ' Gorɨxonɨya'iwa' na'nɨ re rɨpɨ'rɨ'a'rɨnɨ, “A'ma' gwɨ' wɨrɨ' wɨri' nɨ'nɨ Gorɨxomɨ xwɨyɨ'a' urɨpɨ'rɨ'a na'nɨ oya' aŋiwa'rɨnɨ.” rɨpɨ'rɨ'a'rɨnɨ.’ mɨrɨnɨpa renɨ? E nɨrɨnɨrɨ aiwɨ soyɨ'ne' ɨ'wɨ' meaarɨgɨ'a'yɨ' yarɨgɨ'a'pa axɨ'pɨ'nɨŋɨ' nero na'nɨ aŋɨ' riwa' ɨ'wɨ' meaarɨgɨ'a'yɨ'ya' aŋɨ'nɨŋɨ' imo'nɨnɨ.” urɨŋɨnigɨnɨ.
41011018	Apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ a'ma' wi' “Jisaso e neararɨnɨ. E neararɨnɨ.” rarɨŋagɨ'a arɨ'a' nɨwiro a'ma'yɨ' o xwɨyɨ'a' ure'wapɨyarɨŋɨ'yɨ' na'nɨ rɨxa dɨŋɨ' nɨpɨki'nɨro nɨ'nɨ Jisasomɨnɨ xɨ'dɨpɨ'rɨxɨnɨrɨ wa'yɨ' nero i'nɨmɨ omɨ pɨkianɨro na'nɨ mekaxɨ' nɨme'ra ugɨ'awixɨnɨ.
41011019	Sɨ'a' ayɨ' ayo sɨ'a' o'rarɨ'na' o wiepɨsarɨŋowa tɨ'nɨ Jerusaremɨ pɨ'nɨ nɨwia'rɨmɨ nuro aŋɨ' wi'yo sa' weagɨ'a'rɨnɨ.
41011020	Jisaso wiepɨsarɨŋowa tɨ'nɨ sa' wegɨ'a' wɨ'a'pɨ tɨ'nɨ nɨwia'pɨ'nɨmearo Jerusaremɨ na'nɨ nurɨ'na' wenɨŋɨ' e'ɨ'a'yɨ' wɨnɨgɨ'awixɨnɨ. I'kɨ'a' pikɨ'na mɨ'kɨ' ai' tɨ'nɨ rɨxa yea'yɨ' ya'rɨ'agɨ nɨwɨnɨro
41011021	Pitao Jisaso agi'na' e'ɨ'pɨ na'nɨ dɨŋɨ' winɨ'agɨ mɨŋɨ' sɨ'ŋa' nea'nɨrɨ re urɨŋɨnigɨnɨ, “Ai, neare'wapɨyarɨŋoxɨnɨ, i'kɨ'a' pikɨ'na joxɨ agi'na' ramɨxa'rɨ'ɨ'na rɨxa yɨwea'na'rɨnɨnɨ.” urɨ'agɨ
41011022	o “Emɨmɨ' nionɨ e'a'pa awa enɨ epaxɨ'rɨnɨ.” nɨyaiwirɨ na'nɨ re urɨŋɨnigɨnɨ, “Soyɨ'ne' enɨ Gorɨxomɨ dɨŋɨ' nɨwɨkwɨ'ro'a u'poyɨ.
41011023	Nionɨ nepa seararɨŋɨnɨ. A'ma' gɨyɨ' gɨyɨ' ‘Dɨ'wɨ' rɨpa' nɨja rawɨrawa'yo opie'ronɨ.’ rɨrɨ dɨŋɨ' na' bɨnɨ morɨ xɨ'o rɨ'ɨ'pɨ ‘Xɨxenɨ imo'nɨnɨŋoɨ.’ yaiwirɨ nerɨ'na'yɨ', Gorɨxoya' dɨŋɨ' tɨ'nɨ xɨxenɨ enɨŋoɨ.
41011024	Ayɨna'nɨ soyɨ'ne' woxɨ woxɨ Gorɨxomɨ yarɨŋɨ' nɨwirɨ'na' ‘Nionɨ re emɨ'a'rɨnɨ.’ urɨro omɨ dɨŋɨ' wɨkwɨ'roro ‘Gorɨxoya' dɨŋɨ' tɨ'nɨ xɨxenɨ imo'nɨnɨ'a'rɨnɨ.’ yaiwiro nerɨ'na'yɨ', oya' dɨŋɨ' tɨ'nɨ xɨxenɨ imo'nɨnɨ'a'rɨnɨ.
41011025	Soyɨ'ne' woxɨ woxɨ e'ɨ' nɨroro Gorɨxomɨ yarɨŋɨ' nɨwirɨ'na'yɨ', a'ma' wi' sɨpi' seaika'rɨ'a'yɨ' wikɨ' mɨwo'nɨpa nero yokwarɨmɨ' wii'ɨ'rɨxɨnɨ. E nerɨ'na'yɨ', segɨ' a'po aŋɨ'namɨ ŋweaŋo sɨpi' soyɨ'ne' wimɨxɨ'a'pɨ na'nɨ enɨ yokwarɨmɨ' seaiinɨ'a'rɨnɨ.
41011026	E mepa nerɨ'na'yɨ', aŋɨ'namɨ ŋweaŋo soyɨ'ne' maŋɨ' pɨ'rɨ' wiai'kigɨ'a'pɨ na'nɨ yokwarɨmɨ' seaiinɨ'a'manɨ.” urɨŋɨnigɨnɨ.
41011027	Rɨxa Jerusaremɨ nɨre'moro Jisaso aŋɨ' rɨdɨyowa' yarɨgɨ'iwa'mɨ i'nɨmɨ aŋɨ' emearɨ'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Judayɨ' meba'owa tɨ'nɨ omɨ nɨwi'mearo
41011028	re urɨgɨ'awixɨnɨ, “Aga go rɨrɨ'agɨ a'ma' aŋɨ' rɨdɨyowa' yarɨŋwa'iwa' riwa'mɨ bɨ' inarɨgɨ'a'yo mɨxɨ'da'mɨ' e'ɨnigɨnɨ? Dɨŋɨ' goya' tɨ'nɨ e e'ɨnigɨnɨ?” urɨ'agɨ'a
41011029	Jisaso re urɨŋɨnigɨnɨ, “Nionɨ enɨ yarɨŋɨ' bɨ oseaimɨnɨ. Soyɨ'ne' nionɨya'pɨ a'waŋɨ' nɨra'na'yɨ', nionɨ enɨ ‘E e'ɨrɨxɨnɨ.’ nɨrɨŋo na'nɨ ananɨ a'waŋɨ' searɨmɨ'ɨnɨ.” nurɨrɨ
41011030	re urɨŋɨnigɨnɨ, “Yarɨŋɨ' nionɨya' rɨpɨrɨnɨ. Jono wayɨ' nɨneameaia wago aŋɨ'namɨ ŋweaŋoya' dɨŋɨ' tɨ'nɨ wayɨ' nɨneameaia wagɨ'ranɨ? Xɨ'oya' dɨŋɨ' tɨ'nɨ yagɨ'ranɨ? Nionɨya' apɨ na'nɨ xa'mɨ a'waŋɨ' nɨrɨ'poyɨ.” ura'na'
41011031	wiwanɨŋowa dɨŋɨ' nɨmoro i'nɨmɨ yarɨŋɨ' re niga ugɨ'awixɨnɨ, “None ‘Jono Gorɨxo dɨŋɨ' ukɨkayoŋagɨ yagɨ'rɨnɨ.’ a'waŋɨ' e nurɨrane'na'yɨ' o re nearɨnɨŋoɨ, ‘Pi' na'nɨ Jono searagɨ'pɨ na'nɨ mɨkwɨ'ropa ne'ra ugɨ'awixɨnɨ?’ nearɨnɨŋoɨ.” nɨrɨnɨro
41011032	a'mɨ i'nɨmɨ re rɨnɨgɨ'awixɨnɨ, “None ‘Jono xegɨ' dɨŋɨ' tɨ'nɨ yagɨ'rɨnɨ.’ uranɨre'wɨnɨ? Oweoɨ. A'ma' sɨpɨ'a' re epɨ'royɨ' egɨ'a'yɨ' iwaŋɨ' neaeapɨ'rɨxɨnɨ.” nɨrɨnɨro —Judayɨ' nɨ'nɨ Jono na'nɨ “Gorɨxoya' wɨ'a' ro'kiamoagɨ' worɨ'anɨ?” yaiwiarɨgɨ'a' eŋagɨ na'nɨ “Apɨ enɨ xɨxenɨ urɨpaxɨ' mimo'nɨnɨ.” nɨrɨnɨro a'ma' iwaŋɨ' neaeapɨ'rɨxɨnɨrɨ wa'yɨ' nero na'nɨ a'waŋɨ' murɨ'
41011033	re urɨgɨ'awixɨnɨ, “Oweoɨ, none majɨ'a'rɨnɨ.” urɨ'agɨ'a Jisaso “Nionɨ enɨ ‘Joxɨ e e'ɨrɨxɨnɨ.’ nɨrɨŋo na'nɨ a'waŋɨ' wi' nɨsearɨmɨme'ɨnɨ.” urɨŋɨnigɨnɨ.
41012001	Jisaso ewayɨ' xwɨyɨ'a' wi' ŋwɨ' ikaxɨ' ea'nɨŋɨ'pɨ mewegɨ'a'wamɨ tɨ'nɨ Parisiowamɨ tɨ'nɨ nurɨrɨ re urɨŋɨnigɨnɨ, “A'ma' wo wainɨ' uraxɨ' ɨwɨ'a' nurɨrɨ xwɨ'na' nɨrorɨ wainɨ' xegɨ' iniɨgɨ' nɨpɨ'rɨ'a na'nɨ wainɨ' sogwɨ' xoyɨki'mɨ' enɨ'a na'nɨ sɨ'ŋa'yo o'ɨ' nɨrɨxɨrɨ wainɨ' omɨŋɨ'yo a'wɨnɨmɨ aŋɨ' awi' ŋweapɨ'rɨ'a na'nɨ sea'yɨ e'mɨ nɨmɨra nɨpeyirɨ ne'ɨsa'na' a'ma' wi' sɨŋwɨ' uwɨnaxɨ'dipɨ'rɨ'a na'nɨ re urɨŋɨnigɨnɨ, ‘Wainɨ' sogwɨ' nia'ɨ' e'a'na'yɨ' bɨ soyɨ'ne' segɨ' mearo nionɨ gɨ' mearɨ emɨ'a na'nɨ nionɨya' omɨŋɨ' rɨpimɨ ananɨ sɨŋwɨ' nɨwɨnipɨ'rɨ'a'ranɨ?’ nurɨmɨ aŋɨ' wi'yo ememɨnɨrɨ na'nɨ nurɨ nɨŋwea'ɨsa'na'
41012002	wainɨ' rɨxa nia'ɨ' eŋa'na' xegɨ' omɨŋɨ' wiiarɨgɨ'a' womɨ re urowa'rɨŋɨnigɨnɨ, ‘Joxɨ nionɨya' wainɨ' omɨŋɨ'yo na'nɨ nurɨ iniɨgɨ' wainɨ' awa nionɨ na'nɨ nimɨxɨrɨ iwajɨ'a' nia'ri'ɨ'a'pɨ nura'pɨyauiɨ.’ urowa'rɨ'agɨ o nurɨ
41012003	omɨŋɨ'yo re'mo'a'na' awa re egɨ'awixɨnɨ. Ɨ'a' nɨxero we' nea'ɨ'asa'na' anɨpa'omɨ urowa'rɨgɨ'awixɨnɨ.
41012004	Anɨpa'omɨ urowa'rɨ'agɨ'a na'nɨ omɨŋɨ' xia'wo a'mɨ xegɨ' omɨŋɨ' wiiarɨgɨ'a' a'mɨ womɨ urowa'ra'na' awa re egɨ'awixɨnɨ. Omɨ xegɨ' mɨŋɨ'yo mɨŋɨ' roro sɨpi' wika'rɨro wi'agɨ'a
41012005	omɨŋɨ' xia'wo a'mɨ wo urowa'ra'na' omɨ nɨpɨkiro tɨ'agɨ'a o a'mɨ wamɨ urowa'ra'na' wi'yo iwaŋɨ'nɨ nearo wa'rɨro wi'yo nɨpɨkiro tɨro ne'ɨ'asa'na' eŋa'na'
41012006	a'mɨ wo xegɨ' xewaxo dɨŋɨ' sɨxɨ' uyiŋo sɨnɨ eŋagɨ omɨ nurowa'rɨrɨ'na' re rɨŋɨnigɨnɨ, ‘ “Gɨ' i'wo eŋagɨ na'nɨ sɨpi' wi' mɨwimɨxɨpa nero arɨ'a' wipɨ'ra'oɨ.” nimo'narɨnɨ.’ rɨ'ɨ' aiwɨ
41012007	xewaxo re'mo'a'na' wainɨ' omɨŋɨ' sɨŋwɨ' uwɨniarɨgɨ'a'wa re rɨnɨgɨ'awixɨnɨ, ‘I'wɨ' ro xanoya' dɨŋɨ' tɨ'ŋo eŋagɨ na'nɨ omɨŋɨ' rɨpɨ nɨ'nɨ negɨ'pɨ meaanɨ'wa' na'nɨ opɨkianeyɨ.’ nɨrɨnɨro
41012008	omɨ ɨ'a' nɨxero nɨpɨkiro omɨŋɨ'yo bɨ'anɨrɨwa'mɨnɨ moaigɨ'awixɨnɨ.” Jisaso ewayɨ' xwɨyɨ'a' apɨ nurɨrɨ
41012009	re urɨŋɨnigɨnɨ, “Omɨŋɨ' xia'wo omɨŋɨ' sɨŋwɨ' uwɨniarɨgɨ'a'wamɨ pi' winɨŋoɨ? O nɨbɨrɨ awamɨ xwɨrɨ'a' nikɨxerɨ a'mɨ sɨŋɨ' wa sɨŋwɨ' uwɨnipɨ'rɨ'a na'nɨ wa'rɨnɨŋoɨ.” nurɨrɨ
41012010	re urɨŋɨnigɨnɨ, “Ewayɨ' xwɨyɨ'a' Bɨkwɨ'yo ea'nɨŋɨ' rɨpɨ enɨ ɨ'a' mɨropa egɨ'a'ranɨ? ‘Sɨ'ŋa' aŋɨ' mɨrarɨgɨ'a'wa sɨ'ŋa' awiaxɨ' na'nɨ pɨ'a' nerɨ'na' wo “Sɨpi'rɨnɨ.” nɨrɨro emɨ mo'ɨ'o na'nɨ Gorɨxo “Sɨ'ŋa' o tɨ'nɨ xa'mɨ nɨtɨrɨ'na'yɨ' aŋɨ' eŋɨ' nea'nɨrɨ naŋɨ' imo'nɨnɨŋoɨ.” nɨrɨrɨ sɨ'ŋa' o nɨmearɨ ta'na' aŋɨ' eŋɨ' nea'nɨrɨ naŋɨ' imo'nɨŋɨ'rɨnɨ.
41012011	Gorɨxo e e'ɨ' eŋagɨ na'nɨ nene sɨŋwɨ' nɨwɨnɨrɨ'na' aga naŋɨ' imo'nɨŋagɨ wɨnarɨŋwa'rɨnɨ.’ E ea'nɨŋɨ'pɨ soyɨ'ne' ɨ'a' mɨropa egɨ'a'ranɨ?” urɨ'agɨ
41012012	awa “None na'nɨ dɨŋɨ' nɨneaiaiwirɨ ewayɨ' xwɨyɨ'a' apɨ rɨ'a neararɨnɨ?” nɨyaiwiro rɨxa ɨ'a' oxɨraneyɨnɨrɨ e'ɨ'a'yɨ' a'ma' sɨpɨ'a' Jisasomɨ arɨ'a' wianɨro na'nɨ o tɨ'ŋɨ' e epɨ'royɨ' egɨ'a' na'nɨ wa'yɨ' nero na'nɨ omɨ pɨ'nɨ nɨwia'rɨmɨ ugɨ'awixɨnɨ.
41012013	Awa nuro i'nɨmɨ re rɨnɨgɨ'awixɨnɨ, “Omɨ pasa'nɨŋɨ' nurɨrane yapɨ' re ure'wapɨyanɨ'wɨnɨ, ‘Nɨgwɨ' na'nɨ takisɨ' e'ma'yɨ' neara'parɨgɨ'a'pɨ sɨnɨ mɨnɨ wianɨre'wɨnɨ? Mɨnɨ mɨwipa yanɨre'wɨnɨ?’ uranɨ'wɨnɨ. O ‘Oweoɨ, sɨnɨ mɨnɨ mɨwipa e'poyɨ.’ ra'na'yɨ', wauyowa omɨ ɨ'a' nɨxero gwɨ' yipɨ'ra'oɨ. E mɨrɨpa nerɨ ‘Oyɨ, seyɨ'ne' mɨnɨ nɨwirɨ'na' apa'nɨ yarɨŋoɨ.’ ra'na'yɨ', a'ma' sɨpɨ'a'yɨ' a'mɨ arɨ'a' bɨ mɨwi' nero pɨ'nɨ wia'rɨpɨ'ra'oɨ.” nɨrɨnɨro Parisi wa tɨ'nɨ mɨxɨ' ina'yɨ' Xeroto tɨ'nɨ nɨkumɨxɨnɨro emearɨgɨ'a' wa tɨ'nɨ xwɨyɨ'a' apɨ tɨ'nɨ pasa'nɨŋɨ' uranɨro na'nɨ Jisaso tɨ'ŋɨ' e urowa'ra'na'
41012014	awa omɨ nɨwi'mearo weyɨ' numearɨro re urɨgɨ'awixɨnɨ, “Neare'wapɨyarɨŋoxɨnɨ, nɨneare'wapɨyirɨ'na' nepa'nɨ neare'wapɨyarɨŋoxɨrɨnɨ. A'ma' a'mɨna'owaya' sɨŋwɨ'yo da'nɨ ai' xwɨyɨ'a' a'mɨ xegɨ' bɨ mɨrɨ' axɨ'pɨnɨ rarɨŋoxɨrɨnɨ. Sɨpi' rɨrɨ naŋɨ' rɨrɨ yarɨŋɨ'manɨ. Xwɨyɨ'a' Gorɨxoya'nɨ xɨxenɨ neare'wapɨyarɨŋɨ'rɨnɨ.” nurɨrɨ yarɨŋɨ' re wigɨ'awixɨnɨ, “E'ma'yɨ'ya' mɨxɨ' ina'yɨ' Sisaoyɨ rɨnɨŋomɨ takisɨ' na'nɨ nɨgwɨ' mɨnɨ wiarɨŋwa'pɨ sɨnɨ mɨnɨ wiayanɨre'wɨnɨ? Pɨ'nɨ wia'ranɨre'wɨnɨ?
41012015	Sɨnɨ ananɨ mɨnɨ wianɨre'wɨnɨ? Mɨnɨ mɨwipa yanɨre'wɨnɨ?” urɨ'agɨ'a aiwɨ o “Yapɨ' nɨre'wapɨyanɨro rɨnɨrarɨŋoɨ?” nɨyaiwirɨ re urɨŋɨnigɨnɨ, “Soyɨ'ne' pi' na'nɨ yapɨ' pasa'nɨŋɨ' ni'wapɨyarɨŋoɨ? E'ma'yɨ'ya' monɨ' bɨ sɨŋwɨ' wɨnanɨ nɨmea'mɨ bɨ'poyɨ.” nurɨrɨ
41012016	rɨxa nɨmea'mɨ ba'na' o re urɨŋɨnigɨnɨ, “Nɨgwɨ' rɨpimɨ yoɨ' goya' tɨ'nɨ sɨ'mɨmaŋɨ' goya' tɨ'nɨ ŋweanɨ?” urɨ'agɨ awa re urɨgɨ'awixɨnɨ, “E'ma'yɨ'ya' mɨxɨ' ina'yɨ' Sisaoya' ŋweanɨ.” urɨ'agɨ'a
41012017	o re urɨŋɨnigɨnɨ, “Sisaoya' sɨ'mɨmaŋɨ' ŋweaŋagɨ na'nɨ ayɨ' oya'rɨnɨ. Ayɨna'nɨ mɨnɨ wi'ɨ'rɨxɨnɨ.” nurɨrɨ a'ma' Gorɨxo xewanɨŋo'nɨŋɨ' imɨxɨŋɨ' eŋagɨ na'nɨ omɨ dɨŋɨ' owɨkwɨ'ro'poyɨnɨrɨ a'mɨ re urɨŋɨnigɨnɨ, “Amɨpi' Gorɨxoya'nɨŋɨ' imo'nɨŋɨ'pɨ Gorɨxomɨ enɨ mɨnɨ wi'ɨ'rɨxɨnɨ.” ura'na' awa ududɨ' aya' wi' winɨŋɨnigɨnɨ.
41012018	A'ma' Judayɨ' wa Sajusiyɨ rɨnɨŋɨ' wa —Sajusiowa re rarɨgɨ'a'wa, “A'ma' nɨpe'ma'na' eŋa'na'yɨ' wi' nɨwia'pɨ'nɨmeapaxɨ'manɨ.” rarɨgɨ'a'warɨnɨ. Awa nɨbɨro Jisasomɨ nɨwi'mearo
41012019	mɨŋɨ' niroro re urɨgɨ'awixɨnɨ, “Neare'wapɨyarɨŋoxɨnɨ, Moseso eŋi'na' nene na'nɨ ŋwɨ' ikaxɨ' bɨ re nɨrɨrɨ rɨ'wamɨŋɨ' eaŋɨ'rɨnɨ, ‘A'ma' wo sɨnɨ niai'wɨ' memea' pe'a'na'yɨ' xegɨ' apɨxi' sɨnɨ ŋweaŋa'na'yɨ' pe'omɨ xexɨrɨ'mea'owa wo niai'wɨ' wiemeainɨ na'nɨ ani' mea'wɨnɨgɨnɨ.’ e nɨrɨrɨ eaŋɨ'rɨnɨ.” nurɨma'na'
41012020	ewayɨ' xwɨyɨ'a' rɨpɨ urɨgɨ'awixɨnɨ, “Xexɨrɨ'mea'owa we' wɨ'u'mɨ da'ŋɨ' wau' eŋa'na' wo apɨxɨ' wi' nɨmearɨ niai'wɨ' memea' pe'a'na'yɨ'
41012021	a'mɨ xexɨrɨ'mea'owa wo ani'mɨ nɨmearɨ o enɨ niai'wɨ' memea' pe'a'na'yɨ'
41012022	xexɨrɨ'mea'owa a'mɨ wo awau' egɨ'i'pa axɨ'pɨ nerɨ
41012023	nowanɨ enɨ e ne'ra nuro niai'wɨ' wi' memea' nɨpe'ma'na' eŋa'na'yɨ' apɨxi' enɨ peŋɨnigɨnɨ.” Ewayɨ' xwɨyɨ'a' Jisasomɨ e nurɨro yarɨŋɨ' re wigɨ'awixɨnɨ, “Rɨ'we'na' a'ma' pegɨ'a' nɨ'nɨyɨ' wia'pɨ'nɨmea'a'na' xexɨrɨ'mea' we' wɨ'u'mɨ da'ŋɨ' wau' awa enɨ nɨwia'pɨ'nɨmearɨ'na' apɨxɨ' axi'mɨ meagɨ'a'wa eŋagɨ na'nɨ apɨxi' go go meaŋagɨ wɨnanɨ'wa'rɨ'anɨ?” yarɨŋɨ' e wi'a'na'
41012024	Jisaso re urɨŋɨnigɨnɨ, “Soyɨ'ne' xwɨyɨ'a' Gorɨxoya' Bɨkwɨ'yo ea'nɨŋɨ'pɨ na'nɨ nɨjɨ'a' mimo'nɨpa ero eŋɨ' sɨxɨ' ea'nɨŋɨ' Gorɨxoya'pɨ na'nɨ enɨ nɨjɨ'a' mimo'nɨpa ero nero na'nɨ xwɨyɨ'a' wasɨwa' rarɨŋoɨ.
41012025	Pegɨ'a'yɨ' nɨwia'pɨ'nɨmearo'na' a'mɨ mea'nɨpɨ'rɨ'a'manɨ. Aŋɨ'najɨ' aŋɨ'namɨ ŋwea'wa imo'nɨgɨ'a'pa axɨ'pɨ e ŋweapɨ'rɨ'a'rɨnɨ.
41012026	E nɨrɨrɨ aiwɨ segɨ' dɨŋɨ' ‘Pegɨ'a'yɨ' a'mɨ wia'pɨ'nɨmeapaxɨ'manɨ.’ yaiwiarɨgɨ'a'yɨ' na'nɨ xwɨyɨ'a' bɨ osearɨmɨnɨ.” nurɨrɨ re urɨŋɨnigɨnɨ, “Pegɨ'a'yɨ' a'mɨ nɨwia'pɨ'nɨmeapɨ'rɨ'a'rɨnɨ. Xwɨyɨ'a' eŋi'na' Moseso i'kɨ'a' onɨmia'na'ɨna rɨ'a' mɨnɨ' a'pia'wɨ' wearɨŋagɨ wɨnɨŋɨ'pɨ na'nɨ Bɨkwɨ'yo nɨrɨnɨrɨ ea'nɨŋɨ'pɨ sɨnɨ ɨ'a' mɨropa regɨ'awixɨnɨ? Moseso rɨ'a' apimɨ sɨŋwɨ' wɨna'na' xegɨ' xia'wowa Ebɨrɨ'amo tɨ'nɨ Aisako tɨ'nɨ Jekopo tɨ'nɨ awa pegɨ'a'mɨ eŋa'na' aiwɨ omɨ Gorɨxo re urɨŋɨnigɨnɨ, ‘Nionɨ dɨxɨ' ra'wowa Ebɨrɨ'amo tɨ'nɨ Aisako tɨ'nɨ Jekopo tɨ'nɨ awaya' Ŋwɨ'a' imo'nɨŋa'onɨrɨnɨ.’ E urɨ'agɨ na'nɨ awa pegɨ'a'wa aiwɨ wigɨ' dɨŋɨ' sɨnɨ sɨŋɨ' imo'nɨŋagɨ'a na'nɨ Gorɨxo ‘Awaya' Ŋwɨ'a'onɨrɨnɨ.’ rɨpaxɨ'rɨnɨ.
41012027	O a'ma' xɨ'omɨ dɨŋɨ' nɨwɨkwɨ'roro pe'ɨ'a' ai' ayɨ' sɨnɨ wigɨ' Ŋwɨ'a'orɨnɨ. A'ma' xɨ'omɨ dɨŋɨ' mɨwɨkwɨ'ro' pegɨ'a' tɨ'nɨ sɨnɨ sɨŋɨ' ŋweagɨ'a' tɨ'nɨ aiwɨ wigɨ' Ŋwɨ'a'omanɨ. Soyɨ'ne' dɨŋɨ' aga wasɨwa' moarɨŋoɨ.” urɨŋɨnigɨnɨ.
41012028	Ŋwɨ' ikaxɨ' ea'nɨŋɨ'pɨ mewegɨ'a' wo nɨbɨrɨ Jisaso Sajusiowa tɨ'nɨ xwɨyɨ'a' xɨmɨxɨmɨ' ninɨro rɨnarɨŋagɨ'a nɨwɨnɨrɨ Jisaso rɨxa pi'ra'nɨŋɨ' ureŋwɨpearɨŋagɨ arɨ'a' nɨwirɨ yarɨŋɨ' re wiŋɨnigɨnɨ, “Ŋwɨ' ikaxɨ' ea'nɨŋɨ' nɨyonɨ gɨ'mɨnɨ gɨpɨ sea'yɨ e imo'nɨnɨ?” yarɨŋɨ' e wi'agɨ
41012029	Jisaso re urɨŋɨnigɨnɨ, “Gorɨxoya' ŋwɨ' ikaxɨ' ea'nɨŋɨ' sea'yɨ e imo'nɨŋɨ'pɨ rɨpɨrɨnɨ, ‘Isɨrerɨyɨ'ne' arɨ'a' e'poyɨ. Negɨ' A'mɨna' Gorɨxo na' wonɨ onɨrɨnɨ.
41012030	Gorɨxomɨ dɨŋɨ' sɨxɨ' nuyirɨ'na' onɨmia'pɨ onɨmia'pɨ muyipa e'poyɨ. Dɨŋɨ' sɨxɨ' uyiro dɨŋɨ' wɨkwɨ'roro eŋɨ' nea'nɨro xɨ'dɨro e'ɨ'rɨxɨnɨ.’ Ŋwɨ' ikaxɨ' sea'yɨ e imo'nɨŋɨ'pɨ apɨrɨnɨ.
41012031	A'mɨ axɨ'pɨ nɨrɨnɨrɨ ea'nɨŋɨ' bɨ rɨpɨrɨnɨ, ‘A'ma' aŋɨ' nemerɨ'na' sɨŋwɨ' wɨnarɨŋɨ'yɨ' na'nɨ wara' dɨxɨ' na'nɨ dɨŋɨ' sɨpi' siarɨŋɨ'pa axɨ'pɨ dɨŋɨ' sɨpi' wirɨ'ɨnɨ.’ A'mɨ bɨ ea'nɨŋɨ'pɨ apɨrɨnɨ. Gorɨxoya' ŋwɨ' ikaxɨ' nɨrɨnɨrɨ ea'nɨŋɨ'yɨ' rɨpiau'mɨ wi' sea'yɨ e mimo'nɨnɨ.” urɨ'agɨ
41012032	ŋwɨ' ikaxɨ' ea'nɨŋɨ'pɨ meweŋo re urɨŋɨnigɨnɨ, “Neare'wapɨyarɨŋoxɨnɨ, neparɨnɨ. Joxɨ xɨxenɨ mɨŋɨ' nirorɨ re rɨ'ɨnɨ, ‘Gorɨxo na' wonɨ onɨrɨnɨ. Axɨ'pɨ o'nɨŋɨ' wo mimo'nɨnɨ.
41012033	Gorɨxomɨ dɨŋɨ' sɨxɨ' nuyirɨ'na' dɨŋɨ' sɨxɨ' uyiro dɨŋɨ' wɨkwɨ'roro eŋɨ' nea'nɨro xɨ'dɨro erɨ'ɨnɨ. A'ma' aŋɨ' nemerɨ'na' sɨŋwɨ' wɨnarɨŋɨ'yɨ' na'nɨ wara' dɨxɨ' na'nɨ dɨŋɨ' sɨpi' siarɨŋɨ'pa axɨ'pɨ dɨŋɨ' sɨpi' wirɨ'ɨnɨ.’ Joxɨ xɨxenɨ e rɨ'ɨnɨ. A'ma' Gorɨxo na'nɨ sipɨsipɨ' bɨ mɨnɨ' nonɨ rɨ'a' nikeaa'rɨro'na'ranɨ, bɨ nɨnɨro rɨdɨyowa' nɨya'rɨro'na'ranɨ, nerɨ'na'yɨ' naŋɨ' yarɨgɨ'a' aiwɨ a'ma' Gorɨxoya' ŋwɨ' ikaxɨ' apiau'mɨ xɨ'darɨgɨ'a'yɨ' sea'yɨ e imo'nɨnɨ.” urɨ'agɨ
41012034	Jisaso ŋwɨ' ikaxɨ' meweŋo dɨŋɨ' pi'ra'nɨŋɨ' nɨmorɨ naŋɨ' e urarɨŋagɨ arɨ'a' nɨwirɨ re urɨŋɨnigɨnɨ, “Joxɨ dɨŋɨ' sɨnɨ e nɨmo'a nurɨ'na'yɨ' nionɨ na'nɨ dɨŋɨ' nɨnɨkwɨ'rorɨ Gorɨxo xwioxɨ'yo mɨmea'mɨ' nerɨ neameŋweanɨ'e na'nɨ pa'wipaxɨ' imo'nɨrɨ'ɨnɨ.” urɨ'agɨ a'mɨ rɨ'wɨ'yo a'ma' nɨ'nɨ aya' urarɨŋagɨ na'nɨ wi' yarɨŋɨ' a'mɨ bɨ owimɨnɨrɨ mɨbɨpa egɨ'awixɨnɨ.
41012035	O sɨnɨ Judayɨ'ya' aŋɨ' sipɨsipɨ' rɨdɨyowa' yarɨgɨ'iwa'mɨ da'nɨ nure'wapɨyirɨ'na' a'ma' e epɨ'royɨ' egɨ'a'yo yarɨŋɨ' re wiŋɨnigɨnɨ, “Ŋwɨ' ikaxɨ' ea'nɨŋɨ'pɨ mewegɨ'a'wa pi' na'nɨ re rarɨgɨ'a'rɨnɨ, ‘A'ma' nene yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ niwiarorɨ'na' sa xia'wo mɨxɨ' ina'yɨ' Depitoya'o imo'nɨnɨ'a'rɨnɨ.’ pi' na'nɨ rarɨgɨ'a'rɨnɨ?
41012036	Depito Gorɨxoya' kwi'yɨ' tɨ'nɨ nɨrɨrɨ rɨ'wamɨŋɨ' nearɨ'na' a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'o na'nɨ re nɨrɨrɨ eaŋɨ'rɨnɨ, ‘Gorɨxo gɨ' A'mɨna'omɨ re urɨŋɨnigɨnɨ, “Joxɨ we' na'u'mɨnɨ nɨŋwearɨ sɨŋwɨ' nanɨrɨ ŋweaŋa'na' mɨxɨ' sianɨro bɨ'a'yo xopɨra'rɨ' rɨwiimɨ'a'rɨnɨ.” urɨŋɨnigɨnɨ.’
41012037	Depito rɨ'wamɨŋɨ' apɨ nɨrɨrɨ nearɨ'na' arɨ'owaya' xwɨ'a' piaxɨ'yo da'nɨ iwiaronɨ'o na'nɨ ‘Gɨ' A'mɨna'oyɨ' rɨ'agɨ na'nɨ arɨge nerɨ sa xegɨ' xewaxo imo'nɨnɨ?” urɨ'agɨ a'ma' e epɨ'royɨ' egɨ'a'yɨ' xegɨ' xwɨyɨ'a' arɨ'a' nɨwiro'na' yayɨ' winɨŋɨnigɨnɨ.
41012038	O sɨnɨ nure'wapɨyirɨ'na' re nura uŋɨnigɨnɨ, “Ŋwɨ' ikaxɨ' ea'nɨŋɨ'pɨ mewegɨ'a'wa yarɨgɨ'a'pɨ mepa e'ɨ'rɨxɨnɨ. Awa a'ma' weyɨ' oneame'poyɨnɨrɨ rapɨrapɨ' sepia' nɨyi'nɨmɨ aŋɨ' emero a'ma' yayɨ' ‘A'mɨna'oxɨnɨ' onearɨ'poyɨnɨrɨ awi' ea'narɨgɨ'e aŋɨ' emero
41012039	rotu' aŋɨ'yo nɨpa'wirɨ'na'ranɨ, aiwa' imɨxarɨgɨ'e nɨŋwearɨ'na'ranɨ, sɨ'mɨ' sɨ'mɨ' e ŋwearo
41012040	apɨxɨ' ani'wamɨ amɨpi' nɨ'nɨ ɨ'wɨ' ura'panɨro na'nɨ ero a'ma' arɨ'a' egɨ'e da'nɨ Gorɨxomɨ xwɨyɨ'a' rɨrɨmɨ' nɨwirɨ'na' anɨŋɨ' nɨwia uro yarɨgɨ'a'pɨ seyɨ'ne' mepa e'ɨ'rɨxɨnɨ. Rɨ'we'na' Gorɨxo a'ma' nɨyonɨ mi' o'mo'mɨxɨmɨ' nerɨ'na' awa xwɨyɨ'a' xwe' mea'rɨnɨpɨ'rɨ'a'rɨnɨ.” urɨŋɨnigɨnɨ.
41012041	O sɨnɨ aŋɨ' rɨdɨyowa' yarɨgɨ'iwa'mɨ i'nɨmɨ aŋɨ' nemerɨ'na' nurɨ Gorɨxo na'nɨ nɨgwɨ' tayarɨgɨ'e orɨwa'mɨnɨ e e'ɨ' nɨŋwea'ma'na' a'ma' obaxɨ' nɨmu'roayiro'na' nɨgwɨ' tarɨŋagɨ'a nɨwɨnɨrɨ nɨgwɨ' xwe' tɨ'gɨ'a'yɨ' xwe' tarɨŋagɨ'a nɨwɨnɨ'ɨsa'na' wɨnɨŋɨnigɨnɨ.
41012042	Apɨxɨ' anɨ' uyi'peayɨ' wi' omɨ nɨmu'rorɨ monɨ' rɨ'a' nɨŋɨ' biau' tɨ'agɨ nɨwɨnɨma'na'
41012043	xegɨ' wiepɨsarɨŋowamɨ “Eɨnɨ.” nurɨrɨ re urɨŋɨnigɨnɨ, “Nionɨ nepa seararɨŋɨnɨ. Apɨxɨ' anɨ' amɨpi' mayɨ' ri' Gorɨxo na'nɨ nɨgwɨ' onɨmia' na' biau'nɨ tɨ'ɨ' aiwɨ a'ma' nɨ'nɨ tɨ'a'yo sea'yɨ e imo'nɨnɨ.
41012044	A'ma' nɨgwɨ' xwe' tɨ'a'yɨ' na' sɨnɨ nɨweŋa'na' obaxɨ' tarɨŋagɨ'a aiwɨ apɨxɨ' ri'yɨ' mayi' eŋagɨ aiwɨ xegɨ' nɨgwɨ' aiwa' na'nɨ bɨ' epaxɨ'pɨ nɨ'nɨ tɨŋoɨ.” urɨŋɨnigɨnɨ.
41013001	Jisaso aŋɨ' rɨdɨyowa' yarɨgɨ'iwa'mɨ pɨ'nɨ nɨwia'rɨmɨ warɨ'na' xegɨ' wiepɨsarɨŋowa wo re urɨŋɨnigɨnɨ, “Neare'wapɨyarɨŋoxɨnɨ, aŋɨ' awiaxɨ' ikwɨ'ro'nɨrɨ sɨ'ŋa' naŋɨ' nɨŋweaxa urɨ eŋɨ' eyɨ' sɨŋwɨ' wɨneɨ.” ura'na'
41013002	o re urɨŋɨnigɨnɨ, “Aŋɨ' xwe' tɨyɨ' sɨŋwɨ' rɨwɨnɨŋɨnɨ? Rɨ'we'na' sɨ'ŋa' kɨki'ro'nɨŋɨ' rɨpɨyɨ' womɨ sea'yɨ e ikwia'rɨnɨnɨ'a'manɨ. Nɨ'nɨ nɨkwiero'mioanɨ'a'rɨnɨ.” nurɨmɨ ugɨ'awixɨnɨ.
41013003	O dɨ'wɨ' mɨŋɨ' Oripiyɨ rɨnɨŋɨ'yo nɨŋwearɨ aŋɨ' rɨdɨyowa' yarɨgɨ'a' pɨ'nɨ nɨwia'rɨmɨ yapɨ'a'mɨnɨ wenɨŋɨ' nero ŋweaŋa'na' wiepɨsarɨŋɨ' Pitao tɨ'nɨ Jemiso tɨ'nɨ Jono tɨ'nɨ Adɨruo tɨ'nɨ wigɨ'pɨ
41013004	yarɨŋɨ' re wigɨ'awixɨnɨ, “Joxɨ ‘Sɨ'ŋa' womɨ sea'yɨ e ikwia'rɨnɨ'a'manɨ. Nɨkwiero'nowinɨ'a'rɨnɨ.’ nearɨ'ɨ'pɨ gi'na' imo'nɨnɨ'a'rɨnɨ? Sɨŋwɨ' ayo nɨwɨnɨrane ‘Rɨxa nimo'nɨnɨ aŋwɨ ayorɨ'anɨ?’ yaiwianɨ'wa' na'nɨ pi' ekɨyiŋɨ' neainɨnɨ'a'rɨnɨ? Ekɨyiŋɨ' neainɨnɨ'a'pɨ na'nɨ a'waŋɨ' neareɨ.” urɨ'agɨ'a
41013005	o a'waŋɨ' nurɨrɨ re urɨŋɨnigɨnɨ, “A'ma' wi' yapɨ' seare'wapɨyanɨro epɨ'rɨ'a' eŋagɨ na'nɨ dɨŋɨ' ɨ'a' nɨxɨrɨro e'ɨ'rɨxɨnɨ.
41013006	A'ma' obaxɨ' wo wo nɨbayiro yoɨ' nionɨya' nɨrɨnɨro yapɨ' re seare'wapɨyanɨro epɨ'rɨ'a'rɨnɨ, ‘Yea'yɨ' seayimɨxemea'mɨ'a na'nɨ arɨ'owaya' xwɨ'a' piaxɨ'yo da'nɨ iwiaroŋa'onɨrɨnɨ.’ seare'wapɨyanɨro e'a'na' a'ma' obaxɨ' ‘Nepaxɨnɨ.’ nɨyaiwiro xeŋwɨ'yo xɨ'dɨpɨ'rɨ'a'rɨnɨ. Ayɨna'nɨ nionɨ seararɨŋa'pɨ dɨŋɨ' ɨ'a' nɨxɨrɨro e'ɨ'rɨxɨnɨ.
41013007	Seyɨ'ne' ‘Aŋɨ' ayo mɨxɨ' inarɨŋoɨ.’ ra'na'yɨ', xwɨyɨ'a' imɨŋɨ' ‘Aŋɨ' wu'mɨ mɨxɨ' inarɨŋoɨ.’ rɨnɨme'a'na'yɨ', wa'yɨ' mepanɨ. Mɨxɨ' ayɨ' xa'mɨ niga nurɨ aiwɨ sɨ'a' yoparɨ' Jisasonɨ weapɨmɨ'a'yi sɨnɨrɨnɨ.
41013008	A'ma' gwɨ' wɨri' nɨwia'pɨ'nɨmearo wi'nɨyɨ' tɨ'nɨ mɨxɨ' inɨro ero mɨxɨ' ina'yɨ' wi' nɨwia'pɨ'nɨmearo wi' tɨ'nɨ mɨxɨ' inɨro ero aŋɨ' wi'yɨ' wi'yo pobonɨ' erɨ aŋɨ' wa'mɨ agwɨ' na'nɨ ikeamo'nɨro yarɨŋagɨ nɨwɨnɨrɨ'na' dɨŋɨ' re yaiwipɨ'rɨ'a' na'nɨ ‘Rɨ'we'na' xwe' enɨ'a na'nɨ iwamɨ'o' ri'yɨ' rɨyarɨnɨ?’ yaiwipɨ'rɨ'a na'nɨ seararɨŋɨnɨ. Apɨxɨ' niai'wɨ' nɨxɨrɨrɨ'na' dɨŋɨ' re yaiwiarɨgɨ'a'pa ‘Rɨ'we'na' rɨ'nɨŋɨ' xwe' nimɨnɨrɨ na'nɨ iwamɨ'o' rɨniarɨnɨ?’ yaiwiarɨgɨ'a'pa soyɨ'ne' enɨ nionɨ rarɨŋa'pɨ nɨwɨnɨrɨ'na' re yaiwi'ɨ'rɨxɨnɨ, ‘Rɨ'we'na' xeanɨŋɨ' xwe' neai'meanɨ'a'rɨ'anɨ?’ yaiwi'ɨ'rɨxɨnɨ.
41013009	Nionɨ rɨ'wɨ'mɨnɨ nɨmamopɨ'rɨxɨnɨrɨ nionɨ seararɨŋa'pɨ sɨ'mɨ'mɨnɨ tɨro awi'nɨŋɨ' ŋwearo e'ɨ'rɨxɨnɨ. Seyɨ'ne' nionɨ nɨxɨ'darɨŋagɨ'a na'nɨ a'ma' wi' pɨ'rɨ' owiai'kianeyɨnɨro ɨ'a' nɨseaxero negɨ' Judayɨ'ya' opisɨ' aŋɨ'yo seawa'rɨro rotu' aŋɨ' neneya'yo da'nɨ iwaŋɨ' seame'pero epɨ'rɨ'a'rɨnɨ. Mɨxɨ' ina'yɨ' tɨ'nɨ gapɨmanɨ' tɨ'nɨ ayɨ'ya' sɨŋwɨ'yo da'nɨ enɨ nɨseaura'rɨma'na' xwɨrɨxɨ' seamepɨ'rɨ'a' eŋagɨ aiwɨ nionɨ na'nɨ sɨnɨ urɨ'ɨ'rɨxɨnɨ.
41013010	Xwɨyɨ'a' nionɨ na'nɨ yayɨ' seainarɨŋɨ'pɨ a'ma' gwɨ' wɨrɨ' wɨri' nɨ'nɨ arɨ'a' wigɨ'a'mɨ eŋa'na' a'mɨ weapɨmɨ'a'rɨnɨ.
41013011	Ayɨ' ɨ'a' nɨseaxero opisɨ' aŋɨ'yo seawa'ra'na' aya' sɨ'wɨ' nɨsearorɨ ‘Pɨ'ne' arɨre uranɨre'wɨnɨ?’ mɨyaiwipa e'ɨ'rɨxɨnɨ. I'na' Gorɨxo pi' pi' na'nɨ searɨ'ɨ'yɨ' ananɨ kwi'yɨ' oya'pimɨ da'nɨ urɨpɨ'rɨ'a'rɨnɨ.
41013012	Xexɨrɨ'mea' wo nɨwia'pɨ'nɨmearɨ xexɨrɨ'mea'omɨ opɨki'poyɨnɨrɨ ɨ'a' nɨxerɨ opisɨ' aŋɨ'yo wa'rɨrɨ xanowa enɨ wigɨ' niai'wɨ' opɨki'poyɨnɨrɨ ɨ'a' nɨxero opisɨ' aŋɨ'yo wa'rɨro niai'wɨ'yɨ' enɨ xanɨyau'mɨ opɨki'poyɨnɨrɨ wa'rɨro epɨ'rɨ'a'rɨnɨ.
41013013	Seyɨ'ne' yoɨ' nionɨya' nɨrɨro xɨ'darɨŋagɨ'a na'nɨ wikɨ' nɨseao'nɨro sɨ'mɨ' tɨ'nɨ seaipɨ'rɨ'a'rɨnɨ. E seaipɨ'rɨ'a' eŋagɨ aiwɨ gɨyɨ' gɨyɨ'ne' eŋɨ' nea'nɨro nionɨ nɨxɨ'dɨro anɨŋɨ' dɨŋɨ' nɨkwɨ'roro nerɨ'na'yɨ', sɨ'a' yoparɨ' nionɨ a'mɨ bɨmɨ'a'yi Gorɨxo ananɨ yea'yɨ' seayimɨxemeanɨ'a'rɨnɨ.
41013014	“Seyɨ'ne' a'ma' sɨpi' seaika'rɨŋo ŋwɨ'a' imo'nɨŋe xo'ro'rɨ' nerɨ xwɨrɨ'a' ikɨxe'agɨ nɨwɨnɨrɨ'na'yɨ' a'ma' Judia pɨropenɨsɨ'yo ŋweagɨ'a'yɨ' dɨ'wɨ' tɨ'ŋɨ' e na'nɨ e'ɨ' yi'ɨ'rɨxɨnɨ. A'ma' gɨyɨ' xwɨyɨ'a' rɨpɨ ɨ'a' roarɨgɨ'a'yɨ' dɨŋɨ' pi'ra'nɨŋɨ' mo'ɨ'rɨxɨnɨ.
41013015	A'ma' gɨyɨ' gɨyɨ' aŋɨ' wai'wɨ'yo nɨpeyiro sea'yɨ'mɨnɨ mɨrɨnɨŋiwa'mɨ nɨŋwearo ‘Sɨpi' neaika'rɨŋo rɨxa ŋwɨ'a' imo'nɨŋe xwɨrɨ'a' ikɨxe'ɨ'rɨnɨ.’ rɨnarɨŋagɨ'a arɨ'a' nɨwirɨ'na'yɨ' nɨwia'pɨ'nɨmea'ma'na' amɨpi' i'nɨmɨ aŋɨ' mɨrɨnɨŋiwa'mɨ weŋɨ'pɨ meaanɨro na'nɨ mɨpa'wipa sa dɨ'wɨ' tɨ'ŋɨ' e na'nɨ aŋɨ'nɨ e'ɨ' yi'ɨ'rɨxɨnɨ.
41013016	A'ma' aiwa' omɨŋɨ'yo yarɨgɨ'a'yɨ' enɨ arɨ'a' e nɨwirɨ'na'yɨ' a'mɨ iyɨ'a' meaanɨro na'nɨ aŋɨ' e na'nɨ mupa sa dɨ'wɨ'yo na'nɨ e'ɨ' yi'ɨ'rɨxɨnɨ.
41013017	I'na' apɨxɨ' niai'wɨ' agwɨ' egɨ'i'wa tɨ'nɨ sɨnɨ niai'wɨ' amɨŋɨ' narɨgɨ'i'wa tɨ'nɨ aŋɨ'nɨ e'ɨ' upaxɨ' meŋagɨ na'nɨ aweyɨ. Arɨge aŋɨ'nɨ dɨ'wɨ'yo na'nɨ e'ɨ' yipɨ'rɨ'a'rɨ'anɨ?
41013018	Aŋɨ'nɨ e'ɨ' mupaxɨ' neaimo'nɨnɨgɨnɨrɨ Gorɨxomɨ rɨxɨŋɨ' re urɨ'ɨ'rɨxɨnɨ, ‘I'na' imɨŋɨ' mɨrɨpa e'wɨnɨgɨnɨ.’ urɨ'ɨ'rɨxɨnɨ.
41013019	Gorɨxo xwɨ'a' imɨxɨrɨ aŋɨ'na imɨxɨrɨ eŋɨ' e da'nɨ a'ma' xeanɨŋɨ' nimo'ga bagɨ'a aiwɨ sɨpi' seaika'rɨŋo ŋwɨ'a' imo'nɨŋe xwɨrɨ'a' ikɨxe'a'na' xeanɨŋɨ' rɨ'a' tɨ'ŋɨ' seaika'rɨnɨ'a'rɨnɨ. Xeanɨŋɨ' i'na' imo'nɨnɨ'a'pɨ tɨ'nɨ a'mɨ wi' xɨxenɨ imo'nɨnɨ'a' menɨnɨ.
41013020	Gorɨxo ‘Xeanɨŋɨ' apɨ aŋɨ'nɨ pɨ'nɨ owia'rɨnɨ.’ mɨyaiwipa nerɨ'na'yɨ' a'ma' nɨ'nɨ mɨŋweapaxɨ'rɨnɨ. A'ma' xɨ'o eyi'roa'rɨŋɨ'yɨ' na'nɨ dɨŋɨ' nɨmorɨ na'nɨ ‘Xeanɨŋɨ' apɨ aŋɨ'nɨ anɨpa' oimo'nɨnɨ.’ yaiwinɨ'a' eŋagɨ na'nɨ apaxɨ' me' pɨ'nɨ wia'rɨnɨ'a'rɨnɨ.
41013021	Xeanɨŋɨ' apɨ seai'mea'a'na' a'ma' wi' ‘A'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'o jɨ'iwo ŋweanɨ.’ ra'na'yɨ'ranɨ, ‘Riwo ŋweanɨ.’ ra'na'yɨ'ranɨ, arɨ'a' mɨwipa e'ɨ'rɨxɨnɨ.
41013022	Wi' epaxɨ' eŋa'na'yɨ', a'ma' Gorɨxo eyi'roa'rɨŋɨ'yo yapɨ' wi'wapɨyanɨro nerɨ'na' nepa mimo'nɨpa nero ai' ‘Arɨ'owaya' xwɨ'a' piaxɨ'yo da'nɨ iwiaroŋa'onɨrɨnɨ.’ nurɨma'na' emɨmɨ' ero aya' rɨwamo'nɨpaxɨ' imo'nɨŋɨ'pɨ ero epɨ'rɨ'a'rɨnɨ. Wi' nepa mimo'nɨpa nero ai' ‘Gorɨxoya' wɨ'a' ro'kiamoarɨŋa'onɨrɨnɨ.’ urɨro emɨmɨ' ero aya' rɨwamo'nɨpaxɨ'pɨ ero epɨ'rɨ'a'rɨnɨ.
41013023	Amɨpi' rɨ'we'na' imo'nɨnɨ'a'pɨ na'nɨ rɨxa a'waŋɨ' searɨ'agɨ yapɨ' seai'wapɨyipɨ'rɨxɨnɨrɨ na'nɨ dɨŋɨ' nɨmoro e'ɨ'rɨxɨnɨ.
41013024	Xeanɨŋɨ' apɨ nɨpɨnɨ rɨxa nɨseai'mea'ma'na' eŋa'na' sogwɨ' sɨ'a' yinɨrɨ ema' wɨ'a' mo'nɨpa erɨ
41013025	siŋɨ' aŋɨ'namɨ da'nɨ exwea'nowirɨ amɨpi' eŋɨ' ea'nɨŋɨ' aŋɨ'namɨ eŋɨ'yɨ' u'pɨyinɨrɨ nema'na' eŋa'na'
41013026	a'ma' imo'nɨŋa'onɨ eŋɨ' nea'nɨrɨ agwɨ'yo da'nɨ wɨ'a' no'ki'a weaparɨŋagɨ nanɨpɨ'rɨ'a'rɨnɨ.
41013027	Nana'na' aŋɨ'najɨ' a'ma' Gorɨxo eyi'roa'rɨŋɨ' xwɨ'a' rɨri'mɨ nɨri'mɨnɨ aŋɨ' gɨmɨ ŋweagɨ'a'yo wirɨmeaemepɨ'rɨ urowa'rɨmɨ'a'rɨnɨ.” urɨŋɨnigɨnɨ.
41013028	E nurɨrɨ'na' ewayɨ' xwɨyɨ'a' rɨpɨ urɨŋɨnigɨnɨ, “I'kɨ'a' pikɨ'yɨ rɨnɨŋɨ'yɨ' reŋɨ' sɨŋɨ' nea'nɨro mɨŋɨ' ina'na' ‘Xwiogwɨ' rɨxarɨ'anɨ?’ yaiwiarɨgɨ'a'rɨnɨ.
41013029	Pikɨ'yɨ'nɨŋɨ' xwiogwi'na' na'nɨ nɨjɨ'a' imo'nɨpɨ'rɨ yarɨŋɨ'pa xwɨyɨ'a' nionɨ ekɨyiŋɨ' na'nɨ searɨ'a'yɨ' rɨxa imo'narɨŋagɨ nɨwɨnɨrɨ'na'yɨ' dɨŋɨ' re yaiwi'ɨ'rɨxɨnɨ, ‘Jisaso rɨxa nɨweapɨrɨ na'nɨ rɨyarɨnɨ? Rɨxa aŋɨ' ɨ'wi' e'nɨŋɨ' ro'napɨnɨ.’ yaiwi'ɨ'rɨxɨnɨ.
41013030	Nepa seararɨŋɨnɨ. A'ma' gwɨ' axɨ' rɨri' sɨnɨ anɨpa' mimo'nɨpa eŋa'na' nionɨ searɨ'a'pɨ wi' surɨ'ma' mimo'nɨpa nerɨ nɨpɨnɨ xɨxenɨ imo'nɨnɨ'a'rɨnɨ.
41013031	Xwɨ'a' tɨ'nɨ aŋɨ'na tɨ'nɨ anɨpa' imo'nɨnɨ'a' eŋagɨ aiwɨ xwɨyɨ'a' nionɨya' wi' surɨ'ma' imo'nɨnɨ'a'manɨ.
41013032	Nionɨ a'mɨ gi'nɨ gi'na' nɨweapɨmɨ'a na'nɨyɨ' a'ma' nɨ'nɨ aiwɨ wo nɨjɨ'a' mimo'nɨnɨ. Aŋɨ'najɨ' aiwɨ nionɨ aiwɨ majɨ'a' imo'nɨŋwɨnɨ. Sa gɨ' a'ponɨ nɨjɨ'a'rɨnɨ.
41013033	Ayɨna'nɨ dɨŋɨ' pi'ra'nɨŋɨ' nɨmoro ŋwea'ɨ'rɨxɨnɨ. Nionɨ gi'nɨ gi'na' nɨweapɨmɨ'a na'nɨ seyɨ'ne' majɨ'a' imo'nɨŋagɨ'a na'nɨ xwayɨ' nanɨrɨ ŋwea'ɨ'rɨxɨnɨ.” nurɨrɨ
41013034	re urɨŋɨnigɨnɨ, “Nionɨ nɨweapɨmɨ'a na'nɨyɨ' re'nɨŋɨ' imo'nɨnɨ. A'ma' wo aŋɨ' wi'mɨ urɨ'nɨmɨnɨrɨ nurɨ'na' xɨna'i'wa'nɨŋɨ' omɨŋɨ' wiiarɨgɨ'a'wa o omɨ ‘Nionɨ u'a'na' omɨŋɨ' joxɨ niiarɨŋɨ'pɨ pi'ra'nɨŋɨ' nii'ɨrɨxɨnɨ.’ nura uŋɨnigɨnɨ. E nerɨ'na' womɨ ‘Aŋɨ' ɨ'wi' e awi' roarɨŋoxɨ xwayɨ' nanɨrɨ awi' ro'ɨrɨxɨnɨ.’ urɨŋo eŋɨ'pɨ
41013035	soyɨ'ne' axɨ'pɨ e'ɨ'rɨxɨnɨ. O ‘Aŋɨ' xia'wo gi'nɨ gi'na' bɨnɨrɨ'enɨŋoɨ?’ nɨyaiwirɨ ‘Sɨ'a'pɨ tɨ'nɨ bɨnɨrɨ'enɨŋoɨ? A'rɨ'wegɨ'yo bɨnɨrɨ'enɨŋoɨ? Karɨ'karɨ' rɨ'aiwa' rarɨ'na' bɨnɨrɨ'enɨŋoɨ? Wɨ'a' mo'nɨŋɨ'mɨ bɨnɨrɨ'enɨŋoɨ?’ nɨyaiwia nurɨ majɨ'a' nimo'nɨrɨ na'nɨ
41013036	o nionɨ sa' weŋa'na' ni'meanɨgɨnɨrɨ anɨŋɨ' xwayɨ' nanɨrɨ awi' roarɨŋɨ'pa nɨyɨ'ne'nɨ enɨ nionɨ weapɨmɨ'a na'nɨ pi'ra'nɨŋɨ' dɨŋɨ' nɨmoro ŋwea'ɨ'rɨxɨnɨ. Seyɨ'ne' enɨ maiwi' nika'rɨga warɨŋagɨ'a sɨŋwɨ' seanɨmɨgɨnɨrɨ na'nɨ seararɨŋɨnɨ.” urɨŋɨnigɨnɨ.
41013037	o nionɨ sa' weŋa'na' ni'meanɨgɨnɨrɨ anɨŋɨ' xwayɨ' nanɨrɨ awi' roarɨŋɨ'pa nɨyɨ'ne'nɨ enɨ nionɨ weapɨmɨ'a na'nɨ pi'ra'nɨŋɨ' dɨŋɨ' nɨmoro ŋwea'ɨ'rɨxɨnɨ. Seyɨ'ne' enɨ maiwi' nika'rɨga warɨŋagɨ'a sɨŋwɨ' seanɨmɨgɨnɨrɨ na'nɨ seararɨŋɨnɨ.” urɨŋɨnigɨnɨ.
41014001	Rɨxa sɨ'a' wɨyau' o'ra'na' sɨ'a' eŋi'na' aŋɨ'najo Judayo mu'roŋɨ' na'nɨ bisɨ'kerɨ'a' yisɨ' mayɨ' iwamɨ'o' narɨgɨ'a'yi —Eŋi'na' sɨ'a' ayi Judayo Isipɨyɨ' mɨxɨ' ina'yo ɨ'a' xeŋwɨra'rɨŋa'na' Gorɨxo niai'wɨ' xa'mɨŋɨ' nɨ'nɨ opɨki'mɨnɨrɨ aŋɨ'najɨ' oya'o urowa'rɨŋɨ' aiwɨ Judayɨ' Gorɨxo ŋwɨ' ikaxɨ' urɨ'ɨ'pɨ tɨ'nɨ xɨxenɨ nerɨ bisɨ'kerɨ'a' yisɨ' mayɨ' u'rapi' nimɨxɨro nɨnɨro sipɨsipɨ' nɨpɨkiro o'waŋɨ'yo ragɨ' xo'pe' ya'rɨ'a' eŋagɨ na'nɨ aŋɨ'najo ayo mu'roŋɨnigɨnɨ. Ayɨna'nɨ xwiogwɨ' o o pwe'a'na' Judayɨ' Gorɨxo eŋɨ'pɨ na'nɨ dɨŋɨ' mɨwinɨpa enɨgɨnɨrɨ sipɨsipɨ' nɨpɨkiro bisɨ'kerɨ'a' yisɨ' mayɨ' u'rapi' nimɨxɨro narɨgɨ'a'rɨnɨ. Rɨxa sɨ'a' wɨyau' o'ra'na' sɨ'a' aŋɨ'najo Judayo mu'roŋɨ' na'nɨ bisɨ'kerɨ'a' yisɨ' mayɨ' iwamɨ'o' narɨgɨ'a'yi imo'nɨnɨ'a eŋa'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ awa Jisasomɨ arɨge i'nɨmɨ ɨ'a' nɨxɨrɨro pɨkianɨre'wɨnɨro i'nɨmɨ mekaxɨ' nɨmero
41014002	re rɨnɨgɨ'awixɨnɨ, “Sɨ'a' ayimɨ a'ma' nɨ'nɨ aiwa' imɨxanɨro epɨ'royɨ' egɨ'a'yimɨ ayɨ' mɨxɨ' e'pɨ'mɨxamoanɨgɨnɨrɨ mɨpɨkipa e'wanɨgɨnɨ.” rɨnɨgɨ'awixɨnɨ.
41014003	Jisaso a'mɨ aŋɨ' yoɨ' Betani na'nɨ nurɨ Saimono peyɨyɨ' imo'nagoya' aŋɨ'yo nɨŋwearɨ aiwa' narɨ'na' apɨxɨ' wi' werɨxɨ' dɨŋɨ' naŋɨ' eaarɨŋɨ' sɨxɨ' wa' —Sɨxɨ' awa' nɨgwɨ' aga xwe' roŋɨ'wa'rɨnɨ. Awa' nɨmea'mɨ nɨbɨrɨ ɨ'a' no'xayimɨxɨrɨ Jisasomɨ mɨŋɨ'yo iwayɨmo'a'na'
41014004	wa wikɨ' dɨŋɨ' nɨwiaiwiro re rɨnɨgɨ'awixɨnɨ, “I' pi' na'nɨ werɨxɨ' nɨgwɨ' xwe' roŋɨ'pɨ xwɨrɨ'a' ikɨxearɨnɨ?
41014005	Nene werɨxɨ' apɨ nɨgwɨ' na'nɨ bɨ' nerɨ sɨŋwɨrɨyɨ', nɨgwɨ' K300 sea'yɨ e nɨmearane a'ma' uyi'peayɨ'yo arɨra' nɨwirane mɨnɨ wipaxɨ'rɨnɨ.” nɨrɨnɨro i'mɨ mɨxɨ' urarɨ'na'
41014006	Jisaso re urɨŋɨnigɨnɨ, “Xe oenɨ. Pi' na'nɨ aya' wi' urarɨŋoɨ? I' naŋɨ' niarɨnɨ.
41014007	A'ma' uyi'peayɨ' sɨnɨ seyɨ'ne' tɨ'nɨ anɨŋɨ' ŋweapɨ'rɨ'a' eŋagɨ na'nɨ gi'nɨ gi'na' ‘Ayo arɨra' owianeyɨ?’ nɨrɨrɨ'na' ananɨ arɨra' wipaxɨ'rɨnɨ. E nerɨ aiwɨ nionɨ seyɨ'ne' tɨ'nɨ nawi'nɨ anɨŋɨ' re ŋwea'mɨ'a'manɨ.
41014008	I' ‘Arɨge nerɨ'na' Jisasomɨ arɨra' wimɨ'a'rɨ'anɨ?’ nɨyaiwirɨ xwa'rɨpa'yo nɨtɨpɨ'rɨ eŋagɨ na'nɨ anɨŋɨ'nɨ xa'mɨ gɨ' wara'yo xo'pe' nia'rarɨnɨ.
41014009	Nepa seararɨŋɨnɨ. Xwɨ'a' rɨri' nɨri'mɨnɨ amɨ gɨmɨ xwɨyɨ'a' nionɨ na'nɨ yayɨ' seainarɨŋɨ'pɨ wa'ɨ' nemero nurɨmerɨ'na' apɨxɨ' ri' nionɨ werɨxɨ' dɨŋɨ' naŋɨ' eaarɨŋɨ' rɨpɨ niwayɨmo'ɨ'pɨ na'nɨ enɨ repɨyɨ' wi'a'na' ‘Jisasomɨ apɨxɨ' wi' e iyi' reŋɨnigɨnɨ?’ yaiwipɨ'rɨ'a'rɨnɨ.” urɨŋɨnigɨnɨ.
41014010	Jisasoya' wiepɨsarɨŋɨ' wo, Isɨkariotɨ da'ŋɨ' Judasoyɨ rɨnɨŋo apaxɨ'pa'nɨŋɨ' imo'nɨgɨ'a' xwe'owamɨ Jisaso na'nɨ mɨyɨ' urɨmɨnɨrɨ nurɨ nɨwi'mearɨ
41014011	mɨyɨ' ura'na' awa yayɨ' nero apaxɨ' me' re urɨgɨ'awixɨnɨ, “Nɨgwɨ' siapanɨ'wɨnɨ.” urɨ'agɨ'a Judaso nurɨ Jisaso xegɨ'pɨ ŋwea'age awa ananɨ ɨ'a' xɨrɨpɨ'rɨ'e sɨŋwɨ' wɨna'rɨmɨnɨrɨ omɨ sɨŋwɨ' wɨnaxɨ'dɨmeŋɨnigɨnɨ.
41014012	Bisɨ'kerɨ'a' yisɨ' mayɨ' iwamɨ'o' narɨgɨ'i'na' rɨxa aŋɨ'najo Judayo sɨ'a' ayimɨ mu'roŋɨ' na'nɨ dɨŋɨ' mopɨ'rɨ na'nɨ sipɨsipɨ' mia' pɨkiarɨ'na' xegɨ' wiepɨsarɨŋowa Jisasomɨ re urɨgɨ'awixɨnɨ, “Ge nurane aiwa' aŋɨ'najo neamu'roŋɨ'yi na'nɨ rɨ'a' yeaarɨŋwa'pɨ joxɨ tɨ'nɨ nawi'nɨ nanɨ'pɨ rɨyamɨ' ya'ranɨ'wɨnɨ?” urɨ'agɨ'a
41014013	o wiepɨsarɨŋɨ'yɨ' wau'mɨ nurowa'rɨrɨ re urɨŋɨnigɨnɨ, “Jerusaremɨ na'nɨ nuri aŋɨ'yo a'wɨnɨmɨ a'ma' wo iniɨgɨ' sɨxɨ' nɨxɨrɨmɨ warɨŋagɨ o'ro'rɨ' ninɨro'na'yɨ' nu'mɨ u'isixɨnɨ.
41014014	Nu'mɨ nuri aŋɨ' o pa'wi'iwa'mɨ awagwi' enɨ nɨpa'wiri aŋɨ' xia'womɨ yarɨŋɨ' re wi'isixɨnɨ, ‘Yeare'wapɨyarɨŋo re rɨ'ɨnigɨnɨ, “Gɨ' wiepɨsarɨŋowa tɨ'nɨ aiwa' Aŋɨ'najo Neamu'roŋɨ'yi na'nɨ nɨnɨrɨ'na' aŋɨ' awawa' gɨwa'mɨ da'nɨ nanɨre'wɨnɨ?” rɨ'ɨnigɨnɨ.’ ura'na'
41014015	o aŋɨ' awawa' sea'yɨmɨ ikwɨ'ro'nɨŋɨ'wa' i'kwiaŋwɨ' nɨ'nɨ rɨxa pi'ra'nɨŋɨ' imɨxa'rɨnɨŋɨ'wa' sɨwa' eainɨŋoɨ. E eai'a'na' awagwi' e aiwa' none na'nɨ rɨyamɨ' e'isixɨnɨ.” urɨ'agɨ
41014016	awau' nɨpeyeari aŋɨ'pimɨ na'nɨ nuri Jisaso urɨ'ɨ'pa xɨxenɨ neri aiwa' Aŋɨ'najo Mu'roŋɨ'yi na'nɨ rɨyamɨ' egɨ'isixɨnɨ.
41014017	Sɨ'a'pɨ tɨ'nɨ Jisaso tɨ'nɨ wiepɨsarɨŋɨ' we' wu'kau' sɨkwɨ' wau' tɨ'nɨ awau' aiwa' rɨyamɨ' e'ɨ'i'e na'nɨ nuro
41014018	aŋɨ'yo nɨpa'wiro nɨŋwearo aiwa' nɨnɨro'na' Jisaso re urɨŋɨnigɨnɨ, “Nepa seararɨŋɨnɨ. Aiwa' narɨŋwa' rone woxɨ nionɨ na'nɨ mɨyɨ' nurɨrɨ'ɨnɨ.” urɨ'agɨ
41014019	awa aya' sɨpi' wi'agɨ wo wo re urayigɨ'awixɨnɨ, “Nionɨmanɨ. Nionɨmanɨ.” urayarɨ'na'
41014020	o re urɨŋɨnigɨnɨ, “We' wu'kau' sɨkwɨ' wau' egɨ'oyɨ'ne' woxɨrɨnɨ. Soyɨ'ne' nionɨ tɨ'nɨ mu'yo eagwianarɨŋwa'one woxɨrɨnɨ.
41014021	Woxɨ xwɨyɨ'a' Gorɨxoya' a'ma' imo'nɨŋa'onɨ na'nɨ rɨ'wamɨŋɨ' nɨrɨnɨrɨ ea'nɨŋɨ'pɨ tɨ'nɨ xɨxenɨ nirɨ'ɨnɨ. A'ma' imo'nɨŋa'onɨ na'nɨ mɨyɨ' urɨ'oxɨyɨ' sɨ'a' wɨyi joxɨ majɨ'a' ro'rɨnɨ'a' eŋagɨ na'nɨ aweyɨ! Xɨna'i' omɨ mɨxɨrɨpa nerɨ sɨŋwɨrɨyɨ', naŋɨ' imo'nɨmɨnɨrɨ eŋɨ'rɨnɨ.” urɨŋɨnigɨnɨ.
41014022	Sɨnɨ aiwa' nɨnɨro'na' o bisɨ'kerɨ'a' bɨ nɨmearɨ Gorɨxomɨ apɨ na'nɨ yayɨ' nɨwima'na' kwɨkwɨrɨmɨ' nerɨ yaŋɨ' nɨwia nurɨ'na' re urɨŋɨnigɨnɨ, “ Nɨra'pɨ'poyɨ. Rɨpɨ gɨ' wara'rɨnɨ.” nurɨma'na'
41014023	wainɨ' iniɨgɨ' kapɨxɨ' wa' nɨmearɨ Gorɨxomɨ yayɨ' nɨwirɨ awamɨ mɨnɨ wi'a'na' nowanɨ nɨga warɨ'na'
41014024	re urɨŋɨnigɨnɨ, “Wainɨ' rɨpɨyɨ' gɨ' ragɨ'rɨnɨ. Nionɨ a'ma' nɨ'nɨ na'nɨ nɨpɨki'a'na' ragɨ' nionɨya' xwɨ'a'yo pwarɨŋagɨ nɨwɨnɨrɨ'na' soyɨ'ne' re yaiwipɨ'rɨ'a'rɨnɨ, ‘Xwɨyɨ'a' sɨŋɨ' “Nionɨ nɨperɨŋɨ'pimɨ da'nɨ yea'yɨ' seayimɨxemea'mɨ'a'rɨnɨ.” re'roa'rɨŋɨ'yɨ' neparɨnɨ.’ yaiwipɨ'rɨ'a'rɨnɨ.
41014025	Nepa seararɨŋɨnɨ, ‘Nionɨ iniɨgɨ' wainɨ' a'mɨ wi' mɨnɨ' ne'ra nu'ɨsa'na' Gorɨxo rɨxa xwioxɨ'yo mɨmea'mɨ' nerɨ seameŋweanɨ'e ŋweaŋa'na' a'mɨ sɨŋɨ' nɨmɨ'a'rɨnɨ.’ seararɨŋɨnɨ.” nurɨrɨ
41014026	soŋɨ' bɨ nɨrɨmowa nɨpeyearo dɨ'wɨ' Oripiyo na'nɨ ugɨ'awixɨnɨ.
41014027	Jisaso re urɨŋɨnigɨnɨ, “Ewayɨ' xwɨyɨ'a' nɨrɨnɨrɨ ea'nɨŋɨ' rɨpɨ arɨ'a' ni'poyɨ, ‘Gorɨxo sipɨsipɨ' mearɨŋomɨ pɨkioreawa'ra'na' sipɨsipɨ' nɨ'nɨ wɨwi'nɨ umiamonɨŋoɨ.’ E nɨrɨnɨrɨ ea'nɨŋɨ'pɨ tɨ'nɨ xɨxenɨ soyɨ'ne' wa'yɨ' nero nionɨnɨ niepɨsamopɨ'ra'oɨ.
41014028	E nerɨ aiwɨ nionɨ Gorɨxoya' dɨŋɨ' tɨ'nɨ nɨwia'pɨ'nɨmea'ma'na' Gariri pɨropenɨsɨ'yo xa'mɨ seamea'mɨ'a'rɨnɨ.” urɨ'agɨ aiwɨ
41014029	Pitao re urɨŋɨnigɨnɨ, “A'ma' nɨ'nɨ siepɨsamopɨ'rɨ aiwɨ nionɨ wi' e emɨme'ɨnɨ.” urɨ'agɨ
41014030	Jisaso re urɨŋɨnigɨnɨ, “Nepa rɨrarɨŋɨnɨ. Sɨ'a' rɨyimɨ karɨ'karɨ' sɨnɨ rɨ'aiwa' biau' mɨrɨpa eŋa'na' jɨwanɨŋoxɨ biau' bɨ re rayirɨ'ɨnɨ, ‘Jisaso tɨ'nɨ nɨkumɨxɨnɨrɨ emearɨŋa' wonɨmanɨ.’ biau' bɨ rayirɨ'ɨnɨ.” urɨ'agɨ aiwɨ
41014031	Pitao arɨ'ki' re urɨŋɨnigɨnɨ, “Wa nionɨ tɨ'nɨ nawi'nɨ nɨyeapɨkirɨ aiwɨ nionɨ wi' ‘Jisaso na'nɨ majɨ'onɨrɨnɨ.’ rɨmɨme'ɨnɨ.” urarɨ'na' wiepɨsarɨŋɨ' wɨ'a enɨ axɨ'pɨ rɨgɨ'awixɨnɨ.
41014032	Awa ojɨkwɨ'i' yoɨ' Gesemaniyo nɨre'moro Jisaso wiepɨsarɨŋowamɨ re urɨŋɨnigɨnɨ, “Nionɨ Gorɨxomɨ yarɨŋɨ' wimɨ na'nɨ yimɨ soyɨ'ne' re ŋwea'poyɨ.” nurɨrɨ
41014033	Pitaomɨ tɨ'nɨ Jemisomɨ tɨ'nɨ Jonomɨ tɨ'nɨ nɨwirɨmea'mɨ nurɨ'na' aya' sɨ'wɨ' nurorɨ dɨŋɨ' rɨ'a' uxearɨŋagɨ
41014034	re urɨŋɨnigɨnɨ, “Dɨŋɨ' rɨ'a' nɨxearɨŋagɨ na'nɨ rɨxa nɨpepaxɨ' niarɨnɨ. Soyɨ'ne' re xwayɨ' nanɨro ŋwea'poyɨ.” nurɨmɨ
41014035	jɨ'amɨnɨ e onɨmia'pɨ nurɨ mɨŋɨ' xwɨ'a'yo nɨkwɨ'rorɨ Gorɨxomɨ yarɨŋɨ' nɨwirɨ'na' imo'nɨpaxɨ' eŋa'na'yɨ' awa mɨnɨpɨki' wia'rɨ' onɨmu'rɨ'poyɨnɨrɨ Gorɨxomɨ re urɨŋɨnigɨnɨ,
41014036	“Gɨ' a'pe, joxɨ ananɨ mepaxɨ' wi' mimo'nɨnɨ. Nɨpɨkianɨro yarɨgɨ'a' iniɨgɨ' yi'kɨ' yarɨŋɨ'nɨŋɨ' imo'nɨŋɨ' rɨpɨ ananɨ emɨ nɨmamorɨre'ɨnɨ? Nionɨ yarɨŋɨ' nɨsirɨ aiwɨ gɨ' dɨŋɨ' xɨ'dɨmɨme'ɨnɨ. Dɨxɨ' dɨŋɨ' pi' pi' yaiwi'ɨ'yɨ' nɨrɨxɨ'dɨmɨ'ɨnɨ.” Gorɨxomɨ e nurɨmɨ
41014037	nɨbɨrɨ wenɨŋɨ' e'ɨ'yɨ' wɨnɨŋɨnigɨnɨ. Awa sa weŋagɨ'a nɨwɨnɨrɨ Pitaomɨ re urɨŋɨnigɨnɨ, “Saimonoxɨ sa' rɨweŋɨnɨ? Wenɨŋɨ' nero onɨmia'pɨ mɨŋweapaxɨ' rɨseaimo'narɨnɨ?
41014038	Obo nɨbɨrɨ yapɨ' seai'wapɨyinɨgɨnɨ. Sɨŋwɨ' nanɨrɨ nɨŋwearo Gorɨxomɨ rɨxɨŋɨ' urɨ'poyɨ. Dɨŋɨ' tɨ'nɨ ananɨ ‘Jisasomɨ pi' pi' wi'mea'ɨ'yɨ' xɨ'danɨ'wɨnɨ.’ nɨyaiwiro aiwɨ segɨ' wara' na'nɨ aya' nɨrɨmɨxɨnɨro na'nɨ e'ɨ' seainɨnɨŋoɨ.” nurɨmɨ
41014039	nurɨ Gorɨxomɨ yarɨŋɨ' wi'ɨ'pɨ axɨ'pɨ a'mɨ nɨwima'na'
41014040	a'mɨ nɨbɨrɨ awa wigɨ' sɨŋwɨ' sipɨ'xɨpɨ'xɨ' winarɨŋagɨ na'nɨ sa' o'ro'wapɨŋagɨ'a nɨwɨnɨrɨ xwɨyɨ'a' bɨ murɨ'agɨ'a nɨwɨnɨrɨ a'mɨ Gorɨxomɨ yarɨŋɨ' wimɨnɨrɨ nurɨ nɨŋweaŋɨsa'na'
41014041	nɨbɨrɨ re urɨŋɨnigɨnɨ, “Sɨnɨ sa' riwoyɨ'ne' rɨweŋoɨ? Kikiɨ'a' rɨyarɨŋoɨ? Rɨxarɨnɨ. A'ma' imo'nɨŋa'onɨ pasa' ni'a'na' ɨ'wɨ' yarɨgɨ'a'wa ɨ'a' nɨxepɨ'rɨ rɨxa agwɨrɨnɨ.
41014042	Wia'pɨ'nɨmea'poyɨ. Rɨxa owaneyɨ. Pasa' nino rɨxa iwo barɨnɨ.” urɨŋɨnigɨnɨ.
41014043	Sɨnɨ e urarɨ'na' re eŋɨnigɨnɨ. Wiepɨsarɨŋɨ' we' wu'kau' sɨkwɨ' wau' imo'nɨgɨ'a'wa Judaso apaxɨ'pa'nɨŋɨ' imo'nɨgɨ'a' xwe'owamɨ tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wamɨ tɨ'nɨ Judayɨ' meba'owamɨ tɨ'nɨ mɨyɨ' ura'na' awa wigɨ' a'ma' iwaŋɨ' tɨ'nɨ kira' tɨ'nɨ ɨ'a' xɨrɨgɨ'a'wamɨ awi' nearo Judaso tɨ'nɨ Jisaso tɨ'ŋɨ' e na'nɨ wɨ're'napa'na' awa nɨbɨro Jisaso wiepɨsarɨŋɨ' wɨ'amɨ urarɨ'na' wi'meagɨ'awixɨnɨ.
41014044	Jisasomɨ nɨwi'mearo'na' Judaso o'ɨ' e nuro'na' re urɨ'ɨ'pa, “Nionɨ pasa'nɨŋɨ' numerɨ omɨ ki'yɨ' nɨmiau'nɨrɨ'na' sɨ'mɨmajɨ'o'nɨŋɨ' re seaiarɨŋɨnɨ, ‘O Jisasorɨnɨ.’ Omɨ soyɨ'ne' ɨ'a' nɨxɨrɨro nɨme'ra u'poyɨ.” O'ɨ' e nuro'na' e urɨ'ɨ'pa
41014045	rɨxa Jisasomɨ nɨwi'mearɨ'na' re eŋɨnigɨnɨ. Aŋwɨ e nurɨ “Neare'wapɨyarɨŋoxɨnɨ” nurɨrɨ ki'yɨ' miau'nɨŋɨnigɨnɨ.
41014046	Ki'yɨ' miau'na'na' omɨ mɨ'rɨ' nuro ɨ'a' xɨrɨgɨ'awixɨnɨ.
41014047	Ɨ'a' xɨrarɨ'na' a'ma' Jisasoya' xɨ'o tɨ'nɨ rogɨ'a' wo kira' arerɨxɨ'yo we'ro'nɨŋɨ'pɨ nɨmɨxearɨ a'ma' Jisasomɨ ɨ'a' xɨrarɨgɨ'a' womɨ —O apaxɨ'pa'nɨŋɨ' imo'nɨŋɨ' sea'yɨ e imo'nɨŋoya' xɨna'i'nɨŋɨ' nimo'nɨrɨ omɨŋɨ' wiarɨŋorɨnɨ. Omɨ mɨŋɨ' oro'mɨnɨrɨ e'ɨ'yɨ' pɨ'rɨ' nɨmoyɨ'kirɨ arɨ'a' mɨŋɨ' nɨwirɨ'piearɨ mamo'wa'rɨŋɨnigɨnɨ.
41014048	E e'a'na' Jisaso mɨxɨ' bɨ'a'wamɨ re urɨŋɨnigɨnɨ, “Soyɨ'ne' a'ma' ɨ'wɨ' yarɨgɨ'a'yo ɨ'a' xɨranɨro na'nɨ mɨxɨ' nimo'nɨmɨ warɨgɨ'a'pa nionɨ enɨ ɨ'a' nɨxɨranɨro na'nɨ mɨxɨ' nimo'nɨmɨ rɨbarɨŋoɨ?
41014049	Sɨ'a' ayɨ' ayimɨ aŋɨ' rɨdɨyowa' yarɨgɨ'iwa'mɨ sɨŋa'nɨ nimo'nɨrɨ seare'wapɨyarɨ'na' soyɨ'ne' wi' ɨ'a' mɨnɨxɨrarɨgɨ'awixɨnɨ. Pi' na'nɨ? Ayɨ' pɨ'ne' Gorɨxoya' nionɨ na'nɨ nɨrɨnɨrɨ ea'nɨŋɨ'pɨ xɨxenɨ imo'nɨnɨ na'nɨ yarɨŋoɨ.” urarɨ'na'
41014050	wiepɨsarɨŋɨ' nowanɨ omɨ nɨwiepɨsamoa'rɨmɨ ugɨ'awixɨnɨ.
41014051	Awa nɨwiepɨsamoa'rɨmɨ u'a'na' niai'wɨ' sɨkɨŋɨ' Jisasomɨ xɨ'darɨŋɨ' wo rapɨrapɨ' apɨ'a' weŋɨ'nɨ xopɨxopɨ' nɨro'nɨmɨ nɨbɨrɨ Jisaso tɨ'ŋɨ' e axɨ' e ro'napa'na' mɨxɨ' bɨ'a'yɨ' omɨ ɨ'a' xɨranɨro e'ɨ'a'yɨ'
41014052	rapɨrapɨ' u' nɨpi'rɨpea'rɨmɨ aikɨ' mayo e'ɨ' uŋɨnigɨnɨ.
41014053	Mɨxɨ' bɨ'a'yɨ' Jisasomɨ nɨmea'mɨ apaxɨ'pa'nɨŋɨ' imo'nɨŋɨ' sea'yɨ e imo'nɨŋo tɨ'ŋɨ' e na'nɨ nuro e wa'ra'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' meba'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ awi' ea'narɨ'na'
41014054	Pitao Jisasomɨ mɨxɨ' bɨ'a'yɨ' nɨmea'a warɨ'na' na' rɨ'wɨ'yo nu'mɨ nurɨ apaxɨ'pa'nɨŋɨ' imo'nɨŋɨ' sea'yɨ e imo'nɨŋoya' a'kɨŋa'yo nɨpa'wirɨ porisowa tɨ'nɨ nɨŋwea'ma'na' rɨ'a' imo'narɨ'na'
41014055	apaxɨ'pa'nɨŋɨ' imo'nɨgɨ'a' xwe'owa tɨ'nɨ xwɨrɨxɨ' mearɨgɨ'a' nowanɨ tɨ'nɨ awa a'ma' sɨŋwɨ' ɨ'wɨ' wɨnarogɨ'a' wi' xwɨyɨ'a' Jisasomɨ ananɨ nɨpɨkipaxɨ' imo'nɨŋɨ' bɨ orɨ'poyɨnɨrɨ nero aiwɨ Jisasomɨ pɨkipaxɨ' bɨ mɨrarɨŋagɨ'a nɨwɨnɨro ŋweaŋa'na'
41014056	a'ma' obaxɨ' omɨ nuxekwɨ'moayiro aiwɨ axɨ'pɨnɨ mɨrɨ' bɨ bɨ nɨra nurɨ'na'
41014057	a'ma' wi' e'ɨ' nɨroro Jisasomɨnɨ yapɨ' nuxekwɨ'moro re urɨgɨ'awixɨnɨ,
41014058	“Nene o re rarɨŋagɨ arɨ'a' wiŋwanigɨnɨ, ‘Nionɨ aŋɨ' rɨdɨyowa' yarɨgɨ'a' riwa', a'ma' we' tɨ'nɨ mɨrɨgɨ'a' riwa' nɨpɨnea'ma'na' sɨ'a' wɨyau' wɨyi o'ra'na' a'mɨ wiwa', we' tɨ'nɨ mɨmɨrɨpa egɨ'a' wiwa' mɨrɨmɨ'a'rɨnɨ.’ rarɨŋagɨ wiŋwanigɨnɨ.” urarɨŋagɨ'a aiwɨ
41014059	xwɨyɨ'a' apɨ ai' axɨ'pɨnɨ mɨrɨ' bɨ bɨ nɨra warɨŋagɨ'a nɨwɨnɨro
41014060	apaxɨ'pa'nɨŋɨ' imo'nɨŋɨ' sea'yɨ e imo'nɨŋo nɨwia'pɨ'nɨmea'mɨ aŋwɨ e nɨbɨrɨ Jisasoya' sɨ'mɨ' e nɨro'ma'na' yarɨŋɨ' re wiŋɨnigɨnɨ, “Ayɨ' xwɨyɨ'a' ‘Joxɨrɨnɨ.’ rɨxekwɨ'moarɨgɨ'a'yo xwɨyɨ'a' joxɨya' wi' enɨ mɨrɨpaxɨ' rɨsiarɨnɨ?” urɨ'agɨ aiwɨ
41014061	Jisaso xwɨyɨ'a' wa'kwipaxɨ' aiwɨ kɨ'kɨ'mi' nimo'nɨrɨ xwɨyɨ'a' bɨ murarɨŋagɨ apaxɨ'pa'nɨŋɨ' imo'nɨŋɨ' sea'yɨ e imo'nɨŋo yarɨŋɨ' a'mɨ bɨ nɨwirɨ re urɨŋɨnigɨnɨ, “Joxɨ niai'wɨ' Gorɨxoya'oxɨ, nene yea'yɨ' neayimɨxemearɨ'a na'nɨ arɨ'owaya' xwɨ'a' piaxɨ'yo da'nɨ iwiaroŋoxɨranɨ?” urɨ'agɨ
41014062	Jisaso “Nionɨrɨnɨ.” nurɨrɨ re urɨŋɨnigɨnɨ, “A'ma' imo'nɨŋa'onɨ Gorɨxo eŋɨ' sɨxɨ' ea'nɨŋoya' we' na'u'mɨnɨ ŋwearɨ agwɨ' tɨ'nɨ weapɨrɨ yarɨŋagɨ sɨŋwɨ' nanɨpɨ'rɨ'a'rɨnɨ.” urɨ'agɨ
41014063	apaxɨ'pa'nɨŋɨ' imo'nɨŋɨ' sea'yɨ e imo'nɨŋo wikɨ' nɨwo'nɨrɨ nɨkɨnɨmo'nɨrɨ xegɨ' rapɨrapɨ' naxerɨ xwɨrɨxɨ' mearɨgɨ'a' wɨ'amɨ re urɨŋɨnigɨnɨ, “Sɨŋwɨ' ɨ'wɨ' wɨnarogɨ'a'yɨ' rɨ'a'pɨ na'nɨ dɨŋɨ' wi' ɨkwɨ'roanɨme'wɨnɨ.
41014064	Xewanɨŋo Gorɨxomɨ rɨperɨrɨ' umeararɨ'na' soyɨ'ne' rɨxa arɨ'a' wi'oɨ. Dɨŋɨ' soyɨ'ne'ya' pi' ‘Oyaneyɨ.’ yaiwiarɨŋoɨ?” ura'na' awa “Xwɨyɨ'a' a'mɨ bɨ rɨpaxɨ' mimo'nɨgoɨ. Rɨxa opɨki'poyɨ.” nɨrɨ'asa'na'
41014065	wa re egɨ'awixɨnɨ. Reaŋwɨ' u'rɨro i'rɨkwɨ' sɨŋwɨ'yo rɨtɨ' nɨya'rɨma'na' iwaŋɨ' earo re urɨro, “Wɨ'a' ro'kiamoarɨŋoxɨnɨ, amɨpi' i'nɨmɨ e'ɨ'a'pɨ a'waŋɨ' ragoxɨ, iwaŋɨ' go reaarɨnɨ? A'waŋɨ' neareɨ.” urɨro ne'ɨ'asa'na' aŋɨ' rɨdɨyowa' yarɨgɨ'iwa' awi' mearoarɨgɨ'a'wamɨ mɨnɨ wi'a'na' awa enɨ sɨ'mɨmaŋɨ'yo we' upɨka'kwiayigɨ'awixɨnɨ.
41014066	Pitao, awa aŋɨ'yo i'nɨmɨ Jisasomɨ xwɨrɨxɨ' me'pero iwaŋɨ' earo yarɨ'na', o mɨ'de a'kɨŋa'yo i'nɨmɨ ŋweaŋa'na' apɨxɨ' apaxɨ'pa'nɨŋɨ' imo'nɨŋɨ' sea'yɨ e imo'nɨŋoya' omɨŋɨ' wiiarɨgɨ'a' wi' nɨbɨrɨ
41014067	Pitao rɨ'a' imo'narɨŋagɨ nɨwɨnɨrɨ sɨŋwɨ' agwɨ' nɨwɨna'rɨŋɨsa'na' re urɨŋɨnigɨnɨ, “Joxɨ enɨ Nasaretɨ da'ŋɨ' Jisaso tɨ'nɨ emearɨgɨ'a'yɨ' woxɨrɨnɨ.” urɨ'agɨ
41014068	Pitao “Oweoɨ.” nurɨrɨ re urɨŋɨnigɨnɨ, “Ji'xɨ rarɨŋɨ'pɨ na'nɨ nionɨ majɨ'a'rɨnɨ.” nurɨmɨ nɨwerɨ ɨ'wi'yi tɨ'ŋɨ' e e'ɨ' roŋa'na'
41014069	apɨxɨ' apɨya' axi' enɨ nɨwerɨ o e roŋagɨ nɨwɨnɨrɨ a'ma' e ro'wapɨgɨ'a'yɨ' tɨ'ŋɨ' e da'nɨ omɨ a'rɨxa' nɨwirɨ re urɨŋɨnigɨnɨ, “A'ma' oyɨ' Jisaso tɨ'nɨ nawi'nɨ emearɨgɨ'a' worɨnɨ.” urɨ'agɨ aiwɨ
41014070	o “Oweoɨ. Nionɨmanɨ.” nurɨrɨ roŋa'na' a'mɨ rɨ'wɨ'yo a'ma' e ro'wapɨgɨ'a'yɨ' re urɨgɨ'awixɨnɨ, “Neparɨnɨ. Joxɨ awa tɨ'nɨ emearɨŋoxɨrɨnɨ. Joxɨ Gariri pɨropenɨsɨ'yo da'ŋoxɨ eŋagɨ na'nɨ Jisaso tɨ'nɨ emearɨŋoxɨrɨnɨ.” urɨ'agɨ'a aiwɨ
41014071	Pitao sɨpi' ikaxɨ' nɨrɨrɨ xwɨ'a' e da'nɨ re urɨŋɨnigɨnɨ, “A'ma' soyɨ'ne' rarɨgɨ'o na'nɨ majɨ'onɨrɨnɨ.” rɨxa ura'na' re eŋɨnigɨnɨ.
41014072	Karɨ'karɨ' rɨ'aiwa' a'mɨ bɨ rɨ'agɨ arɨ'a' nɨwirɨ Jisaso “Sɨ'a' rɨyimɨ karɨ'karɨ' sɨnɨ rɨ'aiwa' biau' mɨrɨpa eŋa'na' joxɨ ‘Jisaso na'nɨ nionɨ majɨ'onɨrɨnɨ.’ biau' bɨ rayirɨ'ɨnɨ.” urɨ'ɨ'pɨ na'nɨ dɨŋɨ' nɨwinɨrɨ yapɨ' urɨ'ɨ'yɨ' na'nɨ aya' sɨpi' wi'agɨ ŋwɨ' eaŋɨnigɨnɨ.
41015001	Wɨ'a' mo'nɨŋɨ'mɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' meba'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ awa Judayɨ' xwɨrɨxɨ' mearɨgɨ'a' nɨ'nɨ tɨ'nɨ awi' nea'nɨro xwɨyɨ'a' nimɨxa'rɨma'na' Jisasomɨ gwɨ' nɨyiro nɨmea'mɨ nuro e'ma'yɨ'ya' gapɨmanɨ' Pairatoyɨ rɨnɨŋomɨ mɨnɨ wi'a'na'
41015002	o Jisasomɨ yarɨŋɨ' re wiŋɨnigɨnɨ, “Judayɨ'ya' mɨxɨ' ina'yoxɨranɨ?” Yarɨŋɨ' e wi'agɨ Jisaso “Ayɨ' joxɨ rarɨŋɨnɨ.” ura'na'
41015003	apaxɨ'pa'nɨŋɨ' imo'nɨgɨ'a' xwe'owa omɨ sɨ'mɨ' tɨ'nɨ uxekwɨ'moarɨ'na'
41015004	Pairato a'mɨ Jisasomɨ yarɨŋɨ' re wiŋɨnigɨnɨ, “Xwɨyɨ'a' joxɨya' wi' nɨwia'pɨ'nɨmearɨ mɨrɨpaxɨ' rɨsiarɨnɨ? Ayɨ' xwɨyɨ'a' ‘Joxɨnɨ.’ rɨxekwɨ'moarɨgɨ'a'yɨ' onɨmia'pɨ nɨrɨro mɨyarɨŋoɨ.” urɨ'agɨ aiwɨ
41015005	Jisaso xwɨyɨ'a' wa'kwipaxɨ' aiwɨ a'mɨ pɨ'ne' bɨ mɨrɨ'agɨ na'nɨ Pairato dɨŋɨ' ududɨ' nɨwiga uŋɨnigɨnɨ.
41015006	Sɨ'a' Aŋɨ'najo Judayo Mu'roŋɨ'yi imo'nɨŋa'na' xwiogwɨ' ayɨ' ayo Judayɨ' nuro wigɨ' gwɨ' ŋweagɨ'a' wo na'nɨ e'ma'yɨ' gapɨmanomɨ yarɨŋɨ' wi'a'na' o ayɨ' nionɨ na'nɨ yayɨ' oni'poyɨnɨrɨ nɨmɨxearɨ uwa'riagɨ'rɨnɨ.
41015007	I'na' a'ma' wo Barabasoyɨ rɨnɨŋo —O a'ma' wa tɨ'nɨ nɨwia'pɨ'nɨmearo “Wauyowamɨ mɨxɨ' oxɨ'dowa'raneyɨ.” nɨrɨnɨro awa tɨ'nɨ mɨxɨ' ninɨro'na' o a'ma' womɨ pɨki'agɨ e'ma'yɨ' omɨ tɨ'nɨ a'ma' xɨ'o tɨ'nɨ nɨroro mɨxɨ' egɨ'a'wamɨ tɨ'nɨ gwɨ' yi'agɨ'a na'nɨ o i'na' kɨrapusɨ' aŋɨ'yo ŋweaŋorɨnɨ.
41015008	O na'nɨ oxɨ' apɨxɨ' nɨ'nɨ aiwa' apɨ na'nɨ awi' ea'nɨgɨ'a'yɨ' e'ma'yɨ' gapɨmanɨ' Pairatomɨ nuro yarɨŋɨ' re wigɨ'awixɨnɨ, “Xwiogwɨ' ayɨ' ayo negɨ' a'ma' gwɨ' ŋweagɨ'a' wo neaiapagɨ'pa a'mɨ wo neaiapɨre'ɨnɨ?” urɨ'agɨ'a
41015009	Pairato “Apaxɨ'pa'nɨŋɨ' imo'nɨgɨ'a' xwe'owa Jisasomɨ sɨpi' dɨŋɨ' nɨwiaiwiro na'nɨ gwɨ' nɨyiro nɨmea'mɨ nɨbɨro niapa'oɨ.” nɨyaiwirɨ re urɨŋɨnigɨnɨ, “Segɨ' mɨxɨ' ina'yɨ' Jisasoyɨ rɨnɨŋo seawa'rimɨnɨre'ɨnɨ?” urɨ'agɨ aiwɨ
41015010	Pairato “Apaxɨ'pa'nɨŋɨ' imo'nɨgɨ'a' xwe'owa Jisasomɨ sɨpi' dɨŋɨ' nɨwiaiwiro na'nɨ gwɨ' nɨyiro nɨmea'mɨ nɨbɨro niapa'oɨ.” nɨyaiwirɨ re urɨŋɨnigɨnɨ, “Segɨ' mɨxɨ' ina'yɨ' Jisasoyɨ rɨnɨŋo seawa'rimɨnɨre'ɨnɨ?” urɨ'agɨ aiwɨ
41015011	apaxɨ'pa'nɨŋɨ' imo'nɨgɨ'a' xwe'owa wɨ'a' mo'nɨŋɨ'mɨ a'ma' aiwa' apɨ na'nɨ epɨ'royɨ' egɨ'a'yo re rɨna'rɨme'ɨ'a' na'nɨ “Jisaso pi' enɨŋoɨ! O na'nɨ yarɨŋɨ' mɨwipanɨ. Barabaso na'nɨ yarɨŋɨ' wi'poyɨ.” rɨna'rɨme'ɨ'a' eŋagɨ na'nɨ
41015012	ayɨ' Pairatomɨ re urɨgɨ'awixɨnɨ, “Barabaso neawa'riɨ.” urɨ'agɨ'a Pairato re urɨŋɨnigɨnɨ, “Judayɨ'ne'ya' mɨxɨ' ina'yɨ' urɨgɨ'omɨ pI' emɨ'ɨnɨ?” urɨ'agɨ
41015013	ayɨ' xɨxewia'mɨ' re urɨgɨ'awixɨnɨ, “I'kɨ'a'yo yekwɨroa'reɨ.” urɨ'agɨ'a
41015014	Pairato re urɨŋɨnigɨnɨ, “Pi' ɨ'wɨ' e'ɨ' na'nɨ e emɨ'ɨnɨ?” urɨ'agɨ aiwɨ awa xɨxewia'mɨ' nura nuro “I'kɨ'a'yo yekwɨroa'reɨ.” urayarɨŋagɨ'a
41015015	Pairato ayo oyapemɨxɨmɨnɨrɨ nerɨ re eŋɨnigɨnɨ. Barabaso nɨmɨxearɨ nuwa'rima'na' xegɨ' porisowa Jisasomɨ iwaŋɨ' xai'wɨ' nɨme'pe'ɨ'asa'na' eŋa'na' awamɨ re urɨŋɨnigɨnɨ, “Omɨ nɨmea'mɨ nuro i'kɨ'a'yo yekwɨroa'rɨ'poyɨ.” urɨŋɨnigɨnɨ.
41015016	Porisowa Jisasomɨ nɨmea'mɨ gapɨmanoya' aŋiwa'mɨ —Aŋɨ' yoɨ' ayɨ' Pɨretoriumɨyɨ rɨnɨŋiwa'mɨrɨnɨ. Aŋɨ' iwa'mɨ nɨpa'wiro wauyɨ' porisɨ' nowamɨnɨ “Eɨnɨ.” nurɨro “Omɨ rɨperɨrɨ' ome'peaneyɨ.” nɨrɨnɨro re egɨ'awixɨnɨ.
41015017	Rapɨrapɨ' ayɨ'a' rɨŋɨ' wu' mɨxɨ' ina'yɨ' yi'narɨgɨ'a' wu' nɨmearo omɨ nuyi'rɨro o'pɨya' eŋɨ'nɨŋɨ' imo'nɨŋɨ' wɨri' nɨkɨ'kɨyima'na' mɨxɨ' ina'yɨ' amɨnaŋwɨ'nɨŋɨ' imo'nɨŋɨ' mɨŋɨ'yo dɨ'ki'narɨgɨ'a'pa mɨŋɨ'yo xai'wɨ' udɨ'kia'rɨro nema'na'
41015018	mɨxɨ' ina'yɨ'yo yayɨ' wiarɨgɨ'a'pa rɨperɨrɨ' nɨwiro re urayigɨ'awixɨnɨ, “Judayɨ'ya' mɨxɨ' ina'yoxɨrɨnɨ.” nurayirɨ'na'
41015019	wegwɨ'a' tɨ'nɨ mɨŋɨ'yo iwaŋɨ' earo reaŋwɨ' u'rɨro xo'mɨŋɨ' nɨyɨkwiro mɨŋɨ' xwɨ'a'yo ɨkwɨ'roro nero
41015020	rɨxa rɨperɨrɨ' nume'pe'ɨ'asa'na' rapɨrapɨ' ayɨ'a' rɨŋu' nɨwirɨro a'mɨ xegu' nuyi'rɨro i'kɨ'a'yo yekwɨroa'ranɨro na'nɨ nɨme'ra nuro
41015021	o'ɨ' e nurɨ'na' a'ma' obaxɨ' pwarɨgɨ'a' womɨ xegɨ' yoɨ' Saimonoyɨ —O aŋɨ' yoɨ' Sairini da'ŋorɨnɨ. Xewaxo yoɨ' Arekɨsadaorɨnɨ. Xexɨrɨ'mea'o yoɨ' Rupasorɨnɨ. Omɨ porisowa ɨ'a' nɨxero “Jisaso na'nɨ i'kɨ'a' yoxa'ɨ' rɨpa' nɨmea'mɨ wuiɨ.” nurɨro
41015022	Jisasomɨ nɨme'ra nuro dɨ'wɨ' bɨ Gorɨgota rɨnɨŋɨ'pimɨ —Yoɨ' mɨ'kɨ' ayɨ' a'ma' mɨŋɨ' gɨxwea' na'nɨrɨnɨ. Dɨ'wɨ' apimɨ nɨre'moro
41015023	a'ma' wa Jisaso rɨ'nɨŋɨ' bɨ mɨwinɨpa oenɨrɨ marɨsɨnɨ'a' murɨ'yɨ rɨnɨŋɨ' bɨ iniɨgɨ' wainɨ'yo niwayɨmorɨ mɨnɨ wianɨro yarɨŋagɨ'a ai' o mura'pɨ' “Oweoɨ.” ura'na'
41015024	porisowa omɨ i'kɨ'a'yo nɨyekwɨroa'rɨro xegɨ' rapɨrapɨ' yaŋɨ' menanɨro sa'ru'yo da'nɨ “None go meanɨrɨ'enɨŋoɨ?” nɨrɨnɨro sa'ru' egɨ'awixɨnɨ.
41015025	Jisasomɨ 9:00 a.m. imo'na'na' rɨxa sogwɨ' xai'wɨ' anarɨ'na' i'kɨ'a'yo nɨyekwɨroa'rɨro
41015026	a'ma' nɨ'nɨ “O ɨ'wɨ' rɨpɨ e'ɨ' na'nɨ rɨpɨkiarɨŋoɨ?” oyaiwi'poyɨnɨrɨ i'kɨ'a' wa'ra' nɨmearo “Judayɨ'ya' mɨxɨ' ina'yorɨnɨ.” nɨrɨro rɨ'wamɨŋɨ' e nearo i'kɨ'a'yo sea'yɨ e nɨpɨ'rauro
41015027	a'ma' a'ma'ya' amɨpi' ɨ'wɨ' pɨkiora'parɨgɨ'i'wau' enɨ Jisaso tɨ'ŋɨ' e mɨdɨmɨda'nɨ nɨyekwɨroa'rɨro na'nɨ
41015028	rɨ'wamɨŋɨ' eŋi'na' Bɨkwɨ'yo nɨrɨnɨrɨ ea'nɨŋɨ' rɨpɨ, “O ɨ'wɨ' yarɨgɨ'a' tɨ'nɨ nawi'nɨ kumɨxɨgɨ'a'rɨnɨ.” rɨnɨŋɨ'pɨ xɨxenɨ imo'nɨŋɨnigɨnɨ.
41015029	A'ma' Jisasomɨ mɨnɨ mɨnɨ nɨmu'roayiro ikayɨ'wɨ' numearɨro payɨ' nɨwianɨro'na' mɨŋɨ' kɨrɨ'kɨrɨ' nimeaayiro re rɨgɨ'awixɨnɨ, “Re rɨŋoxɨranɨ? ‘Niɨwanɨŋonɨ aŋɨ' rɨdɨyowa' yarɨgɨ'iwa' nɨpɨnearɨ gɨ' niɨwɨnɨ sɨ'a' wɨyau' wɨyimɨ a'mɨ mɨrɨmɨ'a'rɨnɨ.’ rɨŋoxɨ
41015030	eŋɨ' nea'nɨrɨ jɨwanɨŋoxɨ eŋɨ' nɨyoa'rɨmɨ wepɨ'neɨ.” urayarɨ'na'
41015031	apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ enɨ ikayɨ'wɨ' numearɨro re rɨgɨ'awixɨnɨ, “O eŋɨ' nea'nɨrɨ a'ma'yo arɨra' wiago ai' xewanɨŋo arɨra' minɨpaxɨ'rɨnɨ.
41015032	A'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaroŋɨ' ro Isɨrereneya' mɨxɨ' ina'yɨ' rɨnɨŋɨ' royɨ i'kɨ'a'yo sea'yɨ e da'nɨ nɨyoa'rɨnɨmɨ wepɨ'nɨ'agɨ sɨŋwɨ' nɨwɨnɨrane'na'yɨ', dɨŋɨ' wɨkwɨ'roanɨ'wɨnɨ.” rarɨ'na' a'ma' Jisaso tɨ'ŋɨ' e mɨdɨmɨda'nɨ yekwɨroa'rɨgɨ'i'wau' enɨ omɨ ikayɨ'wɨ' axɨ'pɨ umearɨgɨ'isixɨnɨ.
41015033	Ayɨ' e ne'ra nu'ɨ'asa'na' eŋa'na' rɨxa 12:00 ikwawedɨ' imo'na'na' re eŋɨnigɨnɨ. Aŋɨ' nɨmɨnɨ sɨ'a' nɨyina'rɨrɨ sɨ'a' nɨyina'rɨŋɨsa'na' sɨ'a' tɨ'nɨ 3:00 da'nɨ a'mɨ wɨ'a' o'ki'a'na' re eŋɨnigɨnɨ.
41015034	Jisaso rɨ'aiwa' eŋɨ' tɨ'nɨ nɨrɨrɨ xegɨ' Xibɨruyɨ' pɨ'ne' tɨ'nɨ re rɨŋɨnigɨnɨ, “Eroi, Eroi, rama sabakɨtani?” nɨrɨrɨ aga pɨ'ne' “Gɨ' Gorɨxoxɨnɨ! Gɨ' Gorɨxoxɨnɨ, pi' na'nɨ emɨ nɨmo'ɨnɨ?” urarɨgɨ'a'pa Xibɨruyɨ' pɨ'ne' tɨ'nɨ e rɨ'agɨ
41015035	a'ma' e ro'wapɨgɨ'a' wa arɨ'a' nɨwiro re rɨgɨ'awixɨnɨ, “Ai! Rɨxa Gorɨxoya' wɨ'a' ro'kiamoagɨ' mɨpe' aŋɨ'namɨ peyiŋo Iraijao na'nɨ rɨ'aiwa' rarɨnɨ.” nɨrɨro
41015036	a'ma' wo i'rɨkwɨ' nɨmearɨ iniɨgɨ' wainɨ' nia'ɨ' yarɨŋɨ'pimɨ igɨ'a' nearɨ wegwɨ'a' wa' tɨ'nɨ ayɨŋwɨ' nikɨroa'rɨma'na' wegwɨ'a'wa'mɨ nɨmaxɨrɨma'na' o bɨ nɨnɨrɨ sɨŋɨ' oenɨrɨ na'nɨ sea'yɨ e'mɨ nɨwimɨxa'nɨrɨ re rɨŋɨnigɨnɨ, “Iraijao omɨ i'kɨ'a' tɨ'nɨ eŋɨ' onɨŋɨ' nɨyoarɨ nɨmea'mɨ wepɨ'nɨnɨ aŋɨ'namɨ da'nɨ weapɨnɨrɨ'enɨŋoɨ?” rɨ'agɨ
41015037	Jisaso rɨ'aiwa' a'mɨ bɨ eŋɨ' tɨ'nɨ nɨrɨmo dɨŋɨ' nɨya'mɨga uŋɨnigɨnɨ.
41015038	Dɨŋɨ' nɨya'mɨga u'a'na' rapɨrapɨ' sepia' aŋɨ' rɨdɨyowa' yarɨgɨ'iwa' awawa' ŋwɨ'a' tɨ'ŋɨ'mɨnɨ epaŋioa'rɨnɨŋu' a'wɨnɨ e axowa'rɨnɨŋɨnigɨnɨ.
41015039	Porisowaya' sea'yɨ e imo'nɨŋo Jisaso nɨpearɨ'na' sɨ'mɨmaŋɨ'mɨnɨ nɨrorɨ Jisaso pe'agɨ nɨwɨnɨrɨ'na' dɨŋɨ' nɨya'mɨga e u'agɨ nɨwɨnɨrɨ re rɨŋɨnigɨnɨ, “A'ma' royɨ' neparɨnɨ. Gorɨxomɨ xewaxorɨnɨ.” rɨŋɨnigɨnɨ.
41015040	Apɨxɨ' wi'wa enɨ Jisaso pe'a'na' na' jɨ'amɨ nɨro'ma'na' sɨŋwɨ' wɨnarogɨ'i'wa wigɨ' yoɨ' ri'warɨnɨ. Mariai' —I' aŋɨ' yoɨ' Magɨdara da'ŋi'rɨnɨ. I' tɨ'nɨ apɨxɨ' Mariai'yɨ rɨnɨŋɨ' a'mɨ wi' —I' Jemiso onaxomɨ tɨ'nɨ Josesomɨ tɨ'nɨ xɨna'i'rɨnɨ. I' tɨ'nɨ a'mɨ wi' Saromi'yɨ rɨnɨŋi' tɨ'nɨrɨnɨ.
41015041	I'wa Jisaso Gariri pɨropenɨsɨ'yo emearɨ'na' nu'mɨ nuro arɨra' wigɨ'i'warɨnɨ. A'mɨ obaxɨ' wi'wa enɨ o tɨ'nɨ Gariri da'nɨ Jerusaremɨ aŋɨ'yo na'nɨ bɨgɨ'i'wa Jisasomɨ pɨkiarɨ'na' jɨ'amɨ da'nɨ sɨŋwɨ' wɨnɨgɨ'awixɨnɨ.
41015042	Rɨxa sɨ'a'pɨ tɨ'nɨ sɨ'a' ayi Sabarɨ'a' na'nɨ amɨpi' pi'ra'nɨŋɨ' imɨxa'rarɨgɨ'a'yimɨ
41015043	Aramatia da'ŋɨ' Josepo —O Judayɨ' meba' sea'yɨ e imo'nɨgɨ'a' worɨnɨ. O Gorɨxo xwioxɨ'yo mɨmea'mɨ' nerɨ pi'ra'nɨŋɨ' umeŋweanɨ'a na'nɨ dɨŋɨ' nɨkɨkayorɨ wenɨŋɨ' nerɨ ŋweaŋorɨnɨ. O masɨsɨ'a' mɨwi' dɨŋɨ' sɨxɨ' ni'nɨmɨ e'ma'yɨ' gapɨmanɨ' Pairato tɨ'ŋɨ' e na'nɨ nurɨ e'ɨ' nɨro'ma'na' Jisaso pɨyo na'nɨ “Ananɨ omea'mɨnɨ?” nurɨrɨ yarɨŋɨ' wi'a'na'
41015044	Pairato Jisaso rɨxa rɨ'a pe'ɨnigɨnɨrɨ “Porisowamɨ mearɨŋo obɨnɨ.” nɨrɨrɨ poriso rɨxa ba'na' yarɨŋɨ' re wiŋɨnigɨnɨ, “Jisaso rɨxa rɨpe'ɨnigɨnɨ? Sɨnɨ mɨpepa re'ɨnigɨnɨ?” nurɨrɨ
41015045	poriso “O rɨxa pe'ɨnigɨnɨ.” rɨ'agɨ Pairato arɨ'a' e nɨwirɨ Aramatia da'ŋɨ' Josepo Jisaso pɨyomɨ xe omeanɨrɨ sɨŋwɨ' wɨnɨ'agɨ
41015046	Josepo nurɨ rapɨrapɨ' apɨ'a' weŋɨ' wu' bɨ' nerɨ nɨmea'mɨ nɨbɨrɨ pɨyomɨ nɨyoarɨ nɨmea'mɨ nɨwepɨ'nɨrɨ e nɨtɨma'na' wigɨ' yarɨgɨ'a'pa xopɨxopɨ' nɨro'a numa'na' xwa'rɨpa'yo na'nɨ nɨmea'mɨ nurɨ —Xwa'rɨpa' ayi sɨ'ŋa'yo o'ɨ' rɨxa'rɨnɨŋɨ'yirɨnɨ. Ayimɨ nɨtɨma'na' sɨ'ŋa' xwe' wo mɨmegwɨna'rɨ' nɨme'ra nɨpuro o'ɨ' maŋɨ'wa'mɨ rɨtɨ' nerɨ'na' e'ɨ' ra'ra'rɨŋɨnigɨnɨ.
41015047	E yarɨ'na' Magɨdara da'ŋɨ' Mariai' tɨ'nɨ Josesomɨ xɨna'i' Mariai'yɨ rɨnɨŋi' tɨ'nɨ “Jisaso ge tɨpɨ'rɨre'oɨ?” nɨyaiwiri sɨŋwɨ' wɨnaxɨ'dɨgɨ'isixɨnɨ.
41016001	Sa' wegɨ'i'pau' Sabarɨ'a' ayi rɨxa pwe'a'na' sɨ'a'pɨ tɨ'nɨ Saromi' tɨ'nɨ awi' nea'nɨro wɨ'a'pɨ tɨ'nɨ pɨyomɨ wara'yo xo'pe' wiau'wanɨgɨnɨrɨ i'wa werɨxɨ' dɨŋɨ' naŋɨ' eaarɨŋɨ' bɨ bɨ' nero nɨtɨro
41016002	sa' wegɨ'i'wa Sade'yo wɨ'a' mo'nɨŋo'mɨ nɨwia'pɨ'nɨmea'mɨ Jisaso xwɨ'a' weya'rɨnɨŋe na'nɨ nuro rɨxa sogwɨ' xemo'naparɨŋagɨ nɨre'morɨ'na'
41016003	wiwanɨŋi'wa re rɨnɨgɨ'awixɨnɨ, “A'ma' gowa sɨ'ŋa' o'ɨ' maŋɨ'wa'mɨ pɨ'roŋo mɨmegwɨna'rɨ' neaiipɨ'rɨre'oɨ?” nɨrɨnɨrɨ'na'
41016004	wenɨŋɨ' e'ɨ'a'yɨ' wɨnɨgɨ'awixɨnɨ. Sɨ'ŋa' aga xwe'o ai' rɨxa mɨmegwɨna'rɨ' ninɨrɨ o'ɨ'yi sɨŋa'nɨ inɨŋagɨ nɨwɨnɨro
41016005	aŋwɨ e nɨbɨro o'ɨ'yimɨ nɨpa'wiro wenɨŋɨ' e'ɨ'a'yɨ' wɨnɨgɨ'awixɨnɨ. Aŋɨ'najɨ' wo rapɨrapɨ' apɨ'a' weŋɨ' sepia' wu' nɨyi'nɨma'na' daiwo e'ɨ' ŋweaŋagɨ nɨwɨnɨro ududɨ' wi'agɨ'a
41016006	o re urɨŋɨnigɨnɨ, “Ududɨ' mepanɨ. Nionɨ nɨjɨ'a'rɨnɨ. Sewayɨ'ne' Nasaretɨ da'ŋɨ' Jisaso, i'kɨ'a'yo yekwɨroa'rɨgɨ'omɨ sɨŋwɨ' wɨnanɨro barɨŋoɨ. Sɨnɨ re mɨwenɨnɨ. Rɨxa wia'pɨ'nɨmea'ɨnigɨnɨ. Omɨ tɨgɨ'e anɨ'a' ri' imo'nɨŋagɨ wɨnɨ'poyɨ.
41016007	Rɨxa nuro wiepɨsiŋowamɨ tɨ'nɨ Pitaomɨ tɨ'nɨ enɨ a'waŋɨ' re ure'mea'poyɨ, ‘Jisaso Gariri pɨropenɨsɨ'yo na'nɨ xa'mɨ seameanɨ'a'rɨnɨ. Xewanɨŋo searɨŋɨ'pa xɨ'omɨ e sɨŋwɨ' wɨnɨpɨ'rɨ'a'rɨnɨ.’ ure'mea'poyɨ.” ura'na'
41016008	i'wa nɨpeyearo xwa'rɨpa'yo pɨ'nɨ nɨwia'rɨmɨ e'ɨ' nuro'na' eŋɨ' o'ɨ' ero sɨrɨ' pɨki'nɨro nero wa'yɨ' nika'rɨnɨro na'nɨ a'ma' wi'yo a'waŋɨ' murɨ' e'ɨ' ugɨ'awixɨnɨ.
41016009	Jisaso Sade'yo wɨ'a' mo'nɨŋɨ'mɨ rɨxa nɨwia'pɨ'nɨmea'ma'na' nurɨ Magɨdara da'ŋɨ' Mariai'mɨ —Apɨxɨ' i' Jisaso xa'mɨ imɨ'o' i'mɨ dɨŋɨ' xɨxe'roarɨgɨ'a' we' wɨ'u'mɨ da'ŋɨ' wau' mɨxɨ' uma'ɨnowa'rɨŋi'rɨnɨ. I'mɨ xa'mɨ sɨŋa'nɨ sɨwa' winɨ'agɨ
41016010	i' nurɨ a'ma' Jisaso tɨ'nɨ emeagɨ'a'wa o na'nɨ dɨŋɨ' sɨpi' nɨwirɨ na'nɨ a'mɨxɨ'a' yarɨŋagɨ'a nɨwi'mearɨ Jisaso wia'pɨ'nɨmea'ɨ' na'nɨ a'waŋɨ' nurɨrɨ
41016011	re urɨŋɨnigɨnɨ, “O rɨxa sɨŋɨ' eŋagɨ sɨŋwɨ' wɨnɨ'ɨnɨ.” urɨ'agɨ awa arɨ'a' nɨwiro ai' dɨŋɨ' nɨwɨkwɨ'roro “Nepa neararɨnɨ.” mɨyaiwigɨ'awixɨnɨ.
41016012	E nema'na' eŋa'na' xegɨ' wiepɨsiŋɨ' wau' Jerusaremɨ pɨ'nɨ nɨwia'rɨmɨ aŋɨ' wi'yo na'nɨ warɨ'na' Jisaso xegɨ' wo'nɨŋɨ' nimo'nɨrɨ wi'mea'agɨ
41016013	awau' enɨ nuri wiepɨsiŋɨ' wɨ'amɨ “Jisasomɨ sɨŋwɨ' wɨnɨ'wiɨ.” urɨ'agɨ'i aiwɨ dɨŋɨ' nɨwɨkwɨ'roro “Nepa neararɨŋiɨ.” mɨyaiwigɨ'awixɨnɨ.
41016014	E nema'na' eŋa'na' xegɨ' wiepɨsiŋowa we' wu'kau' sɨkwɨ' wo awi' nea'nɨro aiwa' narɨ'na' Jisaso sɨŋa'nɨ sɨwa' nɨwinɨrɨ awa sɨnɨ dɨŋɨ' mɨwɨkwɨ'ro' ero dɨŋɨ' kɨ'kɨ'mi' imo'nɨro yarɨŋagɨ'a na'nɨ mɨxɨ' nurɨrɨ re urɨŋɨnigɨnɨ, “A'ma' nionɨ nɨwia'pɨ'nɨmearɨ a'mɨ sɨŋɨ' eŋagɨ sɨŋwɨ' nɨnanɨmɨ nɨbɨro a'waŋɨ' searɨ'a'yo arɨ'a' nɨwiro dɨŋɨ' mɨwɨkwɨ'ropa pi' na'nɨ yarɨŋoɨ?” nurɨrɨ
41016015	re urɨŋɨnigɨnɨ, “Xwɨ'a' rɨri' nɨri'mɨnɨ amɨ amɨ nemero xwɨyɨ'a' nionɨ na'nɨ yayɨ' seainarɨŋɨ'pɨ a'ma' nɨyonɨ a'waŋɨ' urɨme'ɨ'rɨxɨnɨ.
41016016	A'ma' gɨyɨ' arɨ'a' nɨseairo nionɨ na'nɨ dɨŋɨ' nɨnɨkwɨ'roro wayɨ' mea'ɨ'a'yo Gorɨxo yea'yɨ' uyimɨxemeanɨ'a'rɨnɨ. E nerɨ aiwɨ a'ma' gɨyɨ' nionɨ na'nɨ dɨŋɨ' mɨnɨkwɨ'ro'ɨ'a'yɨ' xwɨyɨ'a' mea'rɨnɨpɨ'rɨ'a'rɨnɨ.
41016017	A'ma' nionɨ na'nɨ dɨŋɨ' nɨkwɨ'ro'ɨ'a'yɨ' wa'ɨ' nurɨmerɨ'na' Gorɨxoya' dɨŋɨ'yo da'nɨ emɨmɨ' rɨpɨ epɨ'rɨ'a'rɨnɨ. Gɨ' yoɨ'yo da'nɨ a'ma' imɨ'o' dɨŋɨ' xɨxe'roarɨŋɨ'yo mɨxɨ' uma'ɨnowa'rɨro pɨ'ne' a'ma' wi'ya' majɨ'a' aiwɨ Gorɨxoya' dɨŋɨ'yo da'nɨ wigɨ' pɨ'ne'yo da'nɨ urɨro
41016018	sidɨrɨ'yo ɨ'a' nɨtamɨxɨnɨrɨ'na' sidɨŋɨ' nɨworɨ aiwɨ mɨpe' ero iniɨgɨ' aya'ɨ' inɨŋɨ'pɨ nɨnɨrɨ aiwɨ mɨpe' ero a'ma' sɨmɨxɨ'yo we' sea'yɨ e nikwia'rɨro naŋɨ' imɨxɨro epɨ'rɨ'a'rɨnɨ.” urɨŋɨnigɨnɨ.
41016019	E nurɨmɨ Jisaso Gorɨxoya' dɨŋɨ' tɨ'nɨ aŋɨ'namɨ na'nɨ nɨpeyirɨ'na' a'mɨ o tɨ'nɨ xɨxenɨ nimo'nɨrɨ na'nɨ we' na'u'mɨnɨ e'ɨ' ŋweaŋɨnigɨnɨ. E'ɨ' ŋweaŋa'na'
41016020	awa nuro Jisasoya' xwɨyɨ'a' amɨ amɨ nurɨmero'na' a'ma' “Nepa neararɨŋoɨ.” yaiwipɨ'rɨ na'nɨ emɨmɨ' enɨ A'mɨna' Gorɨxoya' dɨŋɨ' tɨ'nɨ nɨwi'wapɨya wagɨ'a'rɨnɨ.
42001001	A'ma' obaxɨ' amɨpi' Jisaso xɨna'i' xɨrɨŋe da'nɨ nene tɨ'ŋɨ' e imo'nɨŋɨ'pɨ na'nɨ “Rɨ'wamɨŋɨ' oeaaneyɨ.” nɨyaiwiro a'ma' iwamɨ'o' da'nɨ Jisasomɨ sɨŋwɨ' wɨnɨro arɨ'a' wiro egɨ'a'yɨ' wa'ɨ' nemerɨ'na' “Jisaso e eŋɨ'rɨnɨ. E eŋɨ'rɨnɨ.” nura u'ɨ'a'pɨ rɨ'wamɨŋɨ' ea'agɨ'a aiwɨ
42001002	A'ma' obaxɨ' amɨpi' Jisaso xɨna'i' xɨrɨŋe da'nɨ nene tɨ'ŋɨ' e imo'nɨŋɨ'pɨ na'nɨ “Rɨ'wamɨŋɨ' oeaaneyɨ.” nɨyaiwiro a'ma' iwamɨ'o' da'nɨ Jisasomɨ sɨŋwɨ' wɨnɨro arɨ'a' wiro egɨ'a'yɨ' wa'ɨ' nemerɨ'na' “Jisaso e eŋɨ'rɨnɨ. E eŋɨ'rɨnɨ.” nura u'ɨ'a'pɨ rɨ'wamɨŋɨ' ea'agɨ'a aiwɨ
42001003	nionɨ enɨ “ ‘Gɨ' a'mɨna'oxɨ Tiopirasoxɨ xɨxenɨ nɨjɨ'a' imo'nɨrɨ na'nɨ rɨ'wamɨŋɨ' awa xa'mɨ eagɨ'a'pɨ nionɨ ɨ'a' nɨrorɨ sɨŋwɨ' wɨnagɨ'a'yo yarɨŋɨ' nɨwia nurɨ e nema'na' pi'ra'nɨŋɨ' dɨŋɨ' neŋwɨperɨ rɨ'wamɨŋɨ' nearɨ joxɨ na'nɨ wiowa're'napɨmɨ'ɨnɨ.’ E nerɨ'na' naŋɨ'rɨnɨ.” nimo'narɨnɨ.
42001004	Ayɨ' rɨpɨ na'nɨ yarɨŋɨnɨ. Joxɨ ɨ'a' nɨrorɨ amɨpi' rɨre'wapɨyigɨ'a'pɨ aga xɨxenɨ nɨjɨ'a' imo'nɨrɨ'a na'nɨ yarɨŋɨnɨ.
42001005	Eŋi'na' Judayɨ' mɨxɨ' ina'yɨ' Xerotoyɨ rɨnɨŋo meŋweaŋa'na' a'ma' apaxɨ'pa'nɨŋɨ' imo'nɨgɨ'a' wo, Sekaraiaoyɨ rɨnɨŋo ŋweaŋɨ'rɨnɨ. O xegɨ' a'ma'yɨ' Abaijaoya'rɨnɨ. O xegɨ' a'ma'yɨ' eŋi'na' da'nɨ Gorɨxoya' apaxɨ'pa'nɨŋɨ' imo'nɨgɨ'a'yɨ'rɨnɨ. Sekaraiao xegɨ' apɨxi' yoɨ' Irisabeti'rɨnɨ. I' xegɨ' a'ma'yɨ' arɨ'o Eronoya'yɨ'rɨnɨ. I' xegɨ' a'ma'yɨ' enɨ apaxɨ'pa'nɨŋɨ' imo'nɨgɨ'a'yɨ'rɨnɨ.
42001006	Ayau' Gorɨxoya' sɨŋwɨ'yo da'nɨ we' ro'nɨŋɨ' eri Gorɨxo ŋwɨ' ikaxɨ' rɨrɨ sekaxɨ' rɨrɨ eŋɨ'yo mɨwiai'ki' eri neri ai'
42001007	Irisabeti' rɨ'pai'wɨ' eŋi' eŋagɨ na'nɨ niai'wɨ' mayɨ'yau' e ne'ra nuri rɨxa xweyaŋɨ' apiaŋɨ' imo'nɨgɨ'i'rɨnɨ.
42001008	O xegɨ' a'ma'yɨ' Abaijaɨ rɨnɨgɨ'a'yɨ' Gorɨxo na'nɨ rɨdɨyowa' yarɨgɨ'iwa'mɨ rɨdɨyowa' nero wigɨ' yarɨgɨ'a'pa yarɨ'na' xɨ'o tɨ'nɨ enɨ nawi'nɨ nero
42001009	wigɨ' nerɨ'na' yarɨgɨ'a'pa “None gɨ'mɨnɨ go ‘Ŋwɨ'a'xɨnɨ.’ rɨnɨŋɨ'wa'mɨ pa'winɨrɨ'enɨŋoɨ?” nɨyaiwiro yarɨgɨ'a'pa e nero Sekaraiao Gorɨxo na'nɨ rɨdɨyowa' yarɨgɨ'iwa'mɨ awawa' Gorɨxoya' tɨ'ŋɨ' e “Ŋwɨ'a'xɨnɨ.” rɨnɨŋe nɨpa'wirɨ rɨ'a' awɨ'i' dɨŋɨ' eaarɨŋɨ'pɨ na'nɨ oikeanɨrɨ rɨ'pea'a'na'
42001010	oxɨ' apɨxɨ' bɨ'anɨrɨwa'mɨnɨ ro'wapɨgɨ'a'yɨ' Gorɨxomɨ rɨxɨŋɨ' urarɨ'na' o awawa' Gorɨxoya' tɨ'ŋɨ' e nɨpa'wirɨ Gorɨxo na'nɨ rɨ'a' awɨ'i' dɨŋɨ' earɨŋɨ'pɨ nikearɨ'na'
42001011	wenɨŋɨ' e'ɨ'yɨ' wɨnɨŋɨnigɨnɨ. Aŋɨ'najɨ' wo rɨ'a' sɨŋwɨrɨ'a' we' na'u'mɨnɨ peyarɨŋɨ'mɨ da'nɨ sɨŋwɨ' nanɨrɨ yarɨŋe ai' gi'na'nɨŋɨ' nɨbɨrɨ ro'napɨŋagɨ sɨŋwɨ' nɨwɨnɨrɨ
42001012	o'ɨ' nerɨ wa'yɨ' ika'rɨnarɨ'na'
42001013	aŋɨ'najo re urɨŋɨnigɨnɨ, “Sekaraiaoxɨnɨ, wa'yɨ' mika'rɨnɨpanɨ. Dɨxɨ' niai'wɨ' na'nɨ yarɨŋɨ' wi'ɨ'pɨ Gorɨxo rɨxa arɨ'a' sinɨ. Dɨxɨ' apɨxi' niai'wɨ' oxɨ' wo rɨxɨrɨyi'a'na' joxɨ yoɨ' Jonoyɨ wɨ'rɨ'ɨrɨxɨnɨ.
42001014	Omɨ nɨxɨra'na' joxɨ sea'yɨ e nimo'nɨrɨ yayɨ' yarɨ'na' oxɨ' apɨxɨ' obaxɨ' enɨ yayɨ' epɨ'rɨ'a'rɨnɨ.
42001015	O Gorɨxoya' sɨŋwɨ'yo da'nɨ a'ma' a'mɨna' eŋɨ' ea'nɨŋo'nɨŋɨ' imo'nɨnɨ'a'rɨnɨ. O iniɨgɨ' wainɨ' mɨnɨpa erɨ papɨkɨ' yarɨgɨ'a'yɨ' mɨnɨpa erɨ enɨ'a'rɨnɨ. O sɨnɨ xegɨ' xɨna'i'ya' agwɨ'yo eŋa'na' Gorɨxoya' kwi'yɨ' ukɨkayonɨ'a'rɨnɨ.
42001016	O segɨ' a'ma' Isɨrerɨyo ura'na' obaxɨ' arɨ'a' nɨwiro ɨ'wɨ' yarɨgɨ'a'pɨ rɨ'wɨ'mɨnɨ nɨmamoro Gorɨxo wigɨ' A'mɨna'omɨ a'mɨ xɨ'dɨpɨ'rɨ'a'rɨnɨ.
42001017	Dɨxɨ' i'wo kwi'yɨ' Gorɨxoya'pɨ xegɨ' wɨ'a' ro'kiamoagɨ' Iraijaomɨ ukɨkayoŋa'na' eŋɨ' nea'nɨrɨ yagɨ'pɨ'nɨŋɨ' Jono axɨ'pɨ'nɨŋɨ' e erɨ rɨrɨ enɨ'a'rɨnɨ. Xewaxowa tɨ'nɨ xanowa tɨ'nɨ pɨyɨ'a' wɨ'rɨnɨro a'ma' uyɨ'niɨ' yarɨgɨ'a'yɨ' rɨ'wɨ'mɨnɨ nɨmamoro we' ro'nɨŋɨ' imo'nɨro e'ɨ'rɨxɨnɨrɨ Jono Gorɨxoya' A'mɨna'omɨ xa'mɨ umeanɨ'a'rɨnɨ. Dɨxɨ' Isɨrerɨyɨ' e ero Gorɨxoya' A'mɨna'omɨ yea'yɨ' wurɨ'nɨro epɨ'rɨ na'nɨ oimo'nɨrɨ xa'mɨ umeanɨ'a'rɨnɨ.” urɨ'agɨ
42001018	Sekaraiao aŋɨ'najomɨ re urɨŋɨnigɨnɨ, “Arɨge nerɨ nionɨ nɨjɨ'a' imo'nɨmɨ nɨrarɨŋɨnɨ? Nionɨ rɨxa xweyaŋonɨrɨnɨ. Gɨ' apɨxi' enɨ rɨxa apiaŋi'rɨnɨ.” urɨ'agɨ
42001019	aŋɨ'najo a'mɨ nurɨrɨ re urɨŋɨnigɨnɨ, “Gɨ' yoɨ' Gebɨrieronɨrɨnɨ. Gorɨxoya' sɨ'mɨmaŋɨ' e roarɨŋa'onɨrɨnɨ. Gorɨxo nionɨ xwɨyɨ'a' yayɨ' seainɨpaxɨ' apɨ a'waŋɨ' urɨnɨrɨ nɨrowa're'napɨŋoɨ.
42001020	Amɨpi' nionɨ xa'mɨ rɨrɨ'a'yɨ' nimo'nɨri'na' nimo'nɨnɨ'a'rɨnɨ. E nerɨ aiwɨ xwɨyɨ'a' nionɨ rɨrɨ'a'yɨ' joxɨ ‘Neparɨnɨ.’ nɨyaiwirɨ dɨŋɨ' mɨkwɨ'roarɨŋagɨ na'nɨ joxɨ a'mɨ xwɨyɨ'a' bɨ mɨrɨpa imo'nɨrɨ maŋɨ' pɨ'ro'nɨrɨ erɨ eɨ. Xa'mɨ nionɨ rɨrɨ'a'yɨ' nimo'nɨri'na' i'na' a'mɨ xwɨyɨ'a' rɨrɨ'a na'nɨyɨ.” nurɨrɨ sɨnɨ e nura warɨ'na'
42001021	oxɨ' apɨxɨ' Sekaraiao na'nɨ wenɨŋɨ' nero wa'ɨ' e rogɨ'a'yɨ' aya' wi' sɨ'a' o'rɨnɨŋagɨ na'nɨ ududɨ' nero “Sekaraiao pi' rɨ'a yarɨnɨ?” nɨyaiwiro
42001022	o nɨpeyea'a'na' xwɨyɨ'a' murɨpaxɨ' imo'nɨŋagɨ nɨwɨnɨro “Gorɨxoya' awawa' tɨ'ŋɨ' e nerɨ'na' orɨŋa' bɨ rɨ'a wɨnɨgoɨ?” yaiwiarɨ'na' o “Xwɨyɨ'a' arɨge rɨmɨ'ɨnɨ?” nɨyaiwirɨ xegɨ' maŋɨ' nɨpɨ'ro'nɨrɨ na'nɨ we' a'rɨxa' ne'ra uŋɨnigɨnɨ.
42001023	Sekaraiao aŋɨ' Gorɨxo na'nɨ rɨdɨyowa' yarɨgɨ'iwa'mɨ xegɨ' omɨŋɨ' yarɨŋɨ'pɨ yoparɨ'pɨ nemɨ xegɨ' aŋɨ' e na'nɨ yoaŋɨnigɨnɨ.
42001024	O aŋɨ' e na'nɨ nɨyoarɨ xiepi'mɨ nɨwi'mearɨ nɨŋweagɨ'isa'na' re eŋɨnigɨnɨ. Irisabeti' niai'wɨ' agwɨ' nerɨ aŋɨ'yo i'nɨmɨ pɨ'nɨ ŋweaŋa'na' ema' we' wu' mu'ro'a'na'
42001025	i' re rɨŋɨnigɨnɨ, “Gorɨxo aya' nɨnɨrɨmɨxɨrɨ dɨŋɨ' nɨkɨkayoŋagɨ na'nɨ nii'nɨ agwɨ' eŋa'rɨnɨ. Nii'nɨ a'ma'ya' sɨŋwɨ'yo da'nɨ aya' ninarɨŋɨ'pɨ Gorɨxo yokwarɨmɨ' niŋɨ'rɨnɨ.” rɨŋɨnigɨnɨ.
42001026	Gorɨxo, Irisabeti' niai'wɨ' agwɨ' nerɨ ema' we' wɨ'u'mɨ da'ŋɨ' wo rɨxa eŋa'na' o aŋɨ'najɨ' xegɨ' yoɨ' Gebɨrieromɨ apɨxɨ' wi' ŋweaŋe na'nɨ —I' xegɨ' yoɨ' Mariai'yɨ rɨnɨŋi'rɨnɨ. Gariri pɨropenɨsɨ'yo aŋɨ' yoɨ' Nasaretɨyo ŋweaŋi'rɨnɨ. I' ŋweaŋe na'nɨ urowa'rɨŋɨnigɨnɨ. I' apɨxɨ' apɨya'i' sɨnɨ oxɨ' tɨ'nɨ memearɨŋi'rɨnɨ. I' a'ma' wo xegɨ' yoɨ' Josepoyɨ rɨnɨŋo —O mɨxɨ' ina'yɨ' Depitoya' ɨ'wia'rɨ'awe' worɨnɨ. O xegɨ' mea'mɨnɨrɨ na'nɨ yarɨŋi'rɨnɨ.
42001027	Gorɨxo, Irisabeti' niai'wɨ' agwɨ' nerɨ ema' we' wɨ'u'mɨ da'ŋɨ' wo rɨxa eŋa'na' o aŋɨ'najɨ' xegɨ' yoɨ' Gebɨrieromɨ apɨxɨ' wi' ŋweaŋe na'nɨ —I' xegɨ' yoɨ' Mariai'yɨ rɨnɨŋi'rɨnɨ. Gariri pɨropenɨsɨ'yo aŋɨ' yoɨ' Nasaretɨyo ŋweaŋi'rɨnɨ. I' ŋweaŋe na'nɨ urowa'rɨŋɨnigɨnɨ. I' apɨxɨ' apɨya'i' sɨnɨ oxɨ' tɨ'nɨ memearɨŋi'rɨnɨ. I' a'ma' wo xegɨ' yoɨ' Josepoyɨ rɨnɨŋo —O mɨxɨ' ina'yɨ' Depitoya' ɨ'wia'rɨ'awe' worɨnɨ. O xegɨ' mea'mɨnɨrɨ na'nɨ yarɨŋi'rɨnɨ.
42001028	Gorɨxo aŋɨ'najo i' tɨ'ŋɨ' e na'nɨ urowa'ra'na' o nurɨ i'mɨ re ure'meaŋɨnigɨnɨ, “Apɨxɨ' ri'xɨ apa'nɨrɨnɨ. Gorɨxo dɨŋɨ' sɨxɨ' rɨyirɨ dɨŋɨ' rɨkɨkayorɨ sinɨ.” urɨ'agɨ
42001029	Mariai' arɨ'a' e nɨwirɨ ududɨ' nika'rɨnɨrɨ dɨŋɨ' re nɨpɨki'ga uŋɨnigɨnɨ, “O pi' na'nɨ rɨ'a nɨrarɨnɨ?” yaiwiarɨ'na'
42001030	aŋɨ'najo re urɨŋɨnigɨnɨ, “ Mariae, wa'yɨ' mepanɨ. Gorɨxo ji'xɨ dɨŋɨ' sɨxɨ' rɨyinɨ.
42001031	Arɨ'a' eɨ. Ji'xɨ niai'wɨ' agwɨ' nerɨ niai'wɨ' oxɨ' wo nɨxɨrɨrɨ'na'yɨ' yoɨ' Jisasoyɨ wɨ'rɨrɨ'a'rɨnɨ.
42001032	O A'mɨna'o nimo'nɨrɨ a'ma' nɨyonɨ sea'yɨ e mu'ro'nɨnɨ'a'rɨnɨ. Ayɨ' o na'nɨ re rɨpɨ'rɨ'a'rɨnɨ, ‘Niai'wɨ' Gorɨxo aŋɨ' sea'yɨ e'mɨ ŋweaŋoya'orɨnɨ.’ rɨpɨ'rɨ'a'rɨnɨ. Xia'wo Depito a'ma' Isɨrerɨyɨ' nɨ'nɨ yea'yɨ' urɨ'nayagɨ'a'pa dɨxɨ' niai'wo enɨ Gorɨxoya' dɨŋɨ' tɨ'nɨ e nimo'nɨrɨ ɨ'wia'rɨ'awe' Jekopoya'yo anɨŋɨ' minɨ' umeŋweanɨ'a'rɨnɨ. O mɨxɨ' ina'yo yapɨ nimo'nɨrɨ a'ma' xwioxɨ'yo mɨmea'mɨ' nerɨ numeŋwearɨ'na' wi' nɨpie'ronɨ'a'manɨ. Anɨŋɨ' umeŋweanɨ'a'rɨnɨ.” urɨ'agɨ
42001033	O A'mɨna'o nimo'nɨrɨ a'ma' nɨyonɨ sea'yɨ e mu'ro'nɨnɨ'a'rɨnɨ. Ayɨ' o na'nɨ re rɨpɨ'rɨ'a'rɨnɨ, ‘Niai'wɨ' Gorɨxo aŋɨ' sea'yɨ e'mɨ ŋweaŋoya'orɨnɨ.’ rɨpɨ'rɨ'a'rɨnɨ. Xia'wo Depito a'ma' Isɨrerɨyɨ' nɨ'nɨ yea'yɨ' urɨ'nayagɨ'a'pa dɨxɨ' niai'wo enɨ Gorɨxoya' dɨŋɨ' tɨ'nɨ e nimo'nɨrɨ ɨ'wia'rɨ'awe' Jekopoya'yo anɨŋɨ' minɨ' umeŋweanɨ'a'rɨnɨ. O mɨxɨ' ina'yo yapɨ nimo'nɨrɨ a'ma' xwioxɨ'yo mɨmea'mɨ' nerɨ numeŋwearɨ'na' wi' nɨpie'ronɨ'a'manɨ. Anɨŋɨ' umeŋweanɨ'a'rɨnɨ.” urɨ'agɨ
42001034	Mariai' aŋɨ'najomɨ re urɨŋɨnigɨnɨ, “Nii'nɨ sɨnɨ oxɨ' womɨ mɨmea'nɨŋa'yo joxɨ nɨrɨ'ɨ'yɨ' arɨre nerɨ emɨ'a'rɨ'anɨ?” urɨ'agɨ
42001035	aŋɨ'najo a'mɨ nurɨrɨ re urɨŋɨnigɨnɨ, “Kwi'yɨ' Gorɨxoya'pɨ ji'xɨ tɨ'a'mɨnɨ bɨrɨ eŋɨ' ea'nɨŋɨ' Gorɨxo sea'yɨ e'mɨ ŋweaŋoya'pɨ ji'xɨ rɨkɨkayorɨ sinɨ'a' eŋagɨ na'nɨ niai'wɨ' ji'xɨ xɨrɨ'oyɨ' na'nɨ ‘Ŋwɨ'a'orɨnɨ.’ rɨro ‘Niai'wɨ' Gorɨxoya'orɨnɨ.’ rɨro epɨ'rɨ'a'rɨnɨ.” nurɨrɨ
42001036	re urɨŋɨnigɨnɨ, “Arɨ'a' eɨ. Dɨxɨ' rɨro'wa'i' Irisabeti' rɨxa apiaŋi' ai' niai'wɨ' oxɨ' wo agwɨ' enɨ. ‘Oxɨ' roŋi'xɨrɨnɨ.’ urarɨgɨ'i' aiwɨ agwɨ rɨxa agwɨ' tɨ'ŋi' eŋa'na' ema' we' wɨ'u'mɨ da'ŋɨ' wo imo'nɨnɨ.
42001037	Amɨpi' wi' Gorɨxo mimɨxɨpa epaxɨ' wi' menɨnɨ.” urɨ'agɨ
42001038	Mariai' re urɨŋɨnigɨnɨ, “Xewanɨŋi'nɨ Gorɨxoya' xɨna'i'nɨ'nɨŋɨ' imo'nɨŋa'i'nɨ omɨ dɨŋɨ' nɨwɨkwɨ'rorɨ yarɨŋɨnɨ. Joxɨ nɨrɨ'ɨ'yɨ' ananɨ nimɨxɨnɨgɨnɨ.” ura'na' aŋɨ'najo i'mɨ pɨ'nɨ nɨwia'rɨmɨ uŋɨnigɨnɨ.
42001039	Mariai', aŋɨ'najo e nura'rɨmɨ u'a'na', i' nɨwia'pɨ'nɨmea'mɨ aŋɨ'nɨ nɨyirɨ dɨ'wɨ'nɨ eŋe Judia pɨropenɨsɨ'yo aŋɨ' bimɨ na'nɨ nurɨ
42001040	nɨre'morɨ'na' Sekaraiaoya' aŋɨ'yo nɨpa'wirɨ xɨro'wa'i' Irisabeti'mɨ yayɨ' wi'a'na'
42001041	i' arɨ'a' nɨwirɨ'na' re eŋɨnigɨnɨ. Niai'wɨ' agwɨ' eŋo xɨxoyɨ'mɨ' wirɨ kwi'yɨ' Gorɨxoya'pɨ xɨ'i'mɨ ukɨkayorɨ wi'agɨ
42001042	pɨ'ne' eŋɨ' tɨ'nɨ nurɨrɨ re urɨŋɨnigɨnɨ, “Apɨxɨ' nɨyonɨ na'nɨ Gorɨxo ji'xɨnɨ pi'ra'nɨŋɨ' simɨxɨŋɨ'rɨnɨ. Dɨxɨ' niai'wɨ' agwɨ' eŋomɨ enɨ pi'ra'nɨŋɨ' wimɨxɨrɨ eŋɨ'rɨnɨ.” nurɨrɨ
42001043	yayɨ' numerɨ re urɨŋɨnigɨnɨ, “Gɨ' A'mɨna'omɨ xɨna'i'xɨ imo'nɨri'xɨ, arɨre nerɨ nii'nɨ tɨ'a'mɨnɨ bɨ'ɨnɨ?” nurɨrɨ
42001044	a'waŋɨ' re urɨŋɨnigɨnɨ, “Ai, ji'xɨ yayɨ' ni'a'na' arɨ'a' nɨsirɨ'na' gɨ' niai'wɨ' agwɨ'yo i'nɨŋo yayɨ' nerɨ xɨxoyɨ'mɨ' ni'agɨ na'nɨ rɨrarɨŋɨnɨ.
42001045	Ji'xɨ xwɨyɨ'a' Gorɨxoya' rɨrɨŋɨ'pɨ dɨŋɨ' nɨkwɨ'rorɨ ‘O nɨrɨ'ɨ'yɨ' nepa nimo'nɨnɨ'a'rɨnɨ.’ yaiwirɨ e'ɨ' eŋagɨ na'nɨ xewanɨŋi'xɨ yayɨ' sinɨ'wɨnɨgɨnɨ.” ura'na'
42001046	Mariai' re rɨŋɨnigɨnɨ, “Gɨ' xwioxɨ'yo da'nɨ re yaiwiarɨŋɨnɨ, ‘A'mɨna'omɨ sea'yɨ e oumemɨnɨ.’ yaiwiarɨŋɨnɨ.
42001047	Gorɨxo, nii'nɨ yea'yɨ' neayimɨxemeanɨ'o na'nɨ aga yayɨ' sea'yɨmɨ da'nɨ ninarɨnɨ.
42001048	Nii'nɨ o xegɨ' xɨna'i'nɨ'nɨŋɨ' nimo'nɨrɨ omɨŋɨ' wiiarɨŋa'i'nɨ aiwɨ o dɨŋɨ' nɨkɨkayoŋo eŋagɨ na'nɨ nii'nɨ yayɨ' ninarɨnɨ. A'ma' agwɨ ri'na' ŋweagɨ'a'yɨ' nii'nɨ sea'yɨ e nɨmero rɨ'wɨ'yo ŋweapɨ'rɨ'a'yɨ' enɨ sea'yɨ e nɨmero nerɨ'na' re rɨpɨ'rɨ'a'rɨnɨ, ‘Gorɨxo i'mɨ pi'ra'nɨŋɨ' wimɨxɨŋɨ'rɨnɨ.’ rɨpɨ'rɨ'a'rɨnɨ.
42001049	Gorɨxo, eŋɨ' sɨxɨ' ea'nɨŋo saŋɨ' onɨmia' mɨnɨra'pɨŋorɨnɨ. Gorɨxo ŋwɨ'a'o nerɨŋɨ'yo da'nɨ we' ro'nɨŋorɨnɨ.
42001050	A'ma' gi'nɨ gi'na' ŋweagɨ'a'yɨ' xɨ'omɨ wa'yɨ' nɨwiro sɨmaŋwɨ'yo'nɨŋɨ' i'nɨmɨ wurɨ'nɨ'a'yo wa' wianarɨŋorɨnɨ.
42001051	O eŋɨ' nea'nɨrɨ wi'yo arɨra' wiemerɨ wi'yo xopɨra'rɨ' wiemerɨ nerɨ'na' a'ma' dɨŋɨ' ɨ'wɨ' na'nɨ nɨkɨkayorɨ ero weyɨ' menɨro yarɨgɨ'a'yɨ' dowiaki'nɨrɨ
42001052	mɨxɨ' ina'yɨ' sea'yɨ e'mɨ imo'nɨgɨ'a'wamɨ mamo'wa'rɨrɨ a'ma' sɨpi'piamɨ sea'yɨ e wimɨxɨrɨ nerɨ
42001053	a'ma' agwɨ'nɨ yarɨgɨ'a'yo aiwa' naŋɨ' nɨnɨro agwɨ' i'mɨ uyinɨ wimɨxɨyirɨ nerɨ a'ma' amɨpi' mu'ro'nɨgɨ'a'yo anɨpa' urowa'rapɨrɨ eŋorɨnɨ.
42001054	Amɨpi' nɨgɨ' arɨ'owaya' sɨ'mɨmaŋɨ'yo urɨŋɨ'yɨ' dɨŋɨ' yai'kia' mɨmo' anɨŋɨ' dɨŋɨ' morɨ xegɨ' omɨŋɨ' wiiarɨŋwae'ne Isɨrerene arɨra' neairɨ eŋorɨnɨ.
42001055	O arɨ'o Ebɨrɨ'amo na'nɨ dɨŋɨ' nɨmorɨ na'nɨ omɨ tɨ'nɨ xegɨ' ɨ'wia'rɨ'awe' nenenɨ tɨ'nɨ aya' anɨŋɨ' nɨnearɨmɨxa unɨ'a'rɨnɨ.” Mariai' e nɨra uŋɨnigɨnɨ.
42001056	Irisabeti' tɨ'nɨ nɨŋweaŋɨsa'na' rɨxa ema' wau' wo mu'ro'a'na' a'mɨ xegɨ' aŋɨ' e na'nɨ uŋɨnigɨnɨ.
42001057	Irisabeti' rɨxa niai'wɨ' xɨrɨmɨnɨrɨ imo'nɨŋa'na' niai'wɨ' sɨŋwɨ' nɨwanɨrɨ oxɨ' wo xɨrɨŋɨnigɨnɨ.
42001058	Oxɨ' wo xɨra'na' i' xegɨ' u'rɨxɨ'mea' tɨ'nɨ a'ma' aŋɨ' ayo da'ŋɨ'yɨ' tɨ'nɨ arɨ'a' re wigɨ'awixɨnɨ, “Irisabeti'mɨ Gorɨxo aya' urɨmɨxɨ'agɨ na'nɨ niai'wɨ' wo xɨrɨŋoɨ.” Arɨ'a' e nɨwiro i' tɨ'nɨ yayɨ' sea'yɨmɨ da'nɨ yarɨ'na'
42001059	rɨxa sɨ'a' we' wɨ'u'mɨ da'ŋɨ' wau' wo imo'na'na' ayɨ' niai'wɨ' iyɨ' sɨ'mɨ' sɨ'o' wa'kwianɨro nɨbɨro yoɨ' axɨ'pɨ xano wɨ'rɨnɨŋɨ'pɨ Sekaraiaoyɨ wɨ'ranɨro na'nɨ yarɨ'na'
42001060	xɨna'i' “Oweoɨ!” nurɨrɨ re urɨŋɨnigɨnɨ, “Nene a'mɨ yoɨ' axɨ'pɨ Sekaraiaoyɨ wɨ'rɨpaxɨ' menɨnɨ. Jonoyɨ owɨ'raneyɨ.” urɨ'agɨ
42001061	ayɨ' re urɨgɨ'awixɨnɨ, “Dɨxɨ' oxoya' xoayowa ai' wo yoɨ' ‘Jonoyɨ' rɨwɨ'rɨnɨnɨ? Oweoɨ.” nurɨro
42001062	xano arɨ'a' enɨ pɨ'ro'nɨŋagɨ na'nɨ we' a'rɨxa' nɨwiro we' tɨ'nɨ yarɨŋɨ' re wigɨ'awixɨnɨ, “Joxɨ yoɨ' gɨ'pɨ ‘Owɨ'rɨmɨnɨ.’ yaiwiarɨŋɨnɨ?” urɨ'agɨ'a
42001063	Sekaraiao pɨraiporɨ'a' na'nɨ a'rɨxa' wi'agɨ umeai'a'na' o rɨ'wamɨŋɨ' re eaŋɨnigɨnɨ, “Xegɨ' yoɨ' Jonorɨnɨ.” e ea'agɨ ayɨ' ududɨ' nero Jonoyɨ wɨ'rɨ'ɨ'yɨ' “Pi' na'nɨ rɨ'a wɨ'rarɨnɨ?” yaiwiarɨ'na' re eŋɨnigɨnɨ.
42001064	A'mɨ Gorɨxoya' dɨŋɨ' tɨ'nɨ maŋɨ' nexoarɨ xwɨyɨ'a' rɨpaxɨ' nimo'nɨrɨ Gorɨxomɨ sea'yɨ e numerɨ yarɨ'na'
42001065	a'ma' aŋɨ' ayo da'ŋɨ'yɨ' ududɨ' ne'ra nuro aŋɨ' nɨyonɨ Judia pɨropenɨsɨ' dɨ'wɨ' mɨŋɨ'yo amɨ gɨmɨ ŋweagɨ'a' pɨ'ne' “Irisabeti' niai'wɨ' xɨra'na' xano Sekaraiao maŋɨ' pɨ'ro'nɨŋo maŋɨ' exoaŋoɨ.” rɨ'agɨ'a arɨ'a' nɨwiro
42001066	dɨŋɨ' aumau'mɨ' ninɨro Gorɨxo Jonomɨ dɨŋɨ' ukɨkayoŋagɨ nɨwɨnɨro re rɨnɨgɨ'awixɨnɨ, “Niai'wɨ' o rɨ'we'na' pi' pi' a'ma' imo'nɨnɨ'a'rɨ'anɨ?” rɨnɨgɨ'awixɨnɨ.
42001067	Xano Sekaraiaomɨ kwi'yɨ' Gorɨxoya'pɨ ukɨkayoŋa'na' o wɨ'a' ro'kiamorɨgɨ'a' wo'nɨŋɨ' nimo'nɨrɨ Jisaso na'nɨ re rɨŋɨnigɨnɨ,
42001068	“Isɨrereneya' A'mɨna' Gorɨxomɨ sea'yɨ e oumeaneyɨ. O xegɨ' a'mae'ne arɨra' neairɨ yea'yɨ' neayimɨxemearɨ nɨneairɨ'na'
42001069	nene yea'yɨ' neayimɨxemeanɨ'a na'nɨ eŋɨ' ea'nɨŋɨ' wo iwiaroŋoɨ. O xɨ'oya' xɨna'i'nɨŋɨ' nimo'nɨrɨ omɨŋɨ' wiiagɨ' Depitoya' ɨ'wia'rɨ'awe' worɨnɨ.
42001070	Eŋi'na' o na'nɨ Gorɨxoya' wɨ'a' ro'kiamoagɨ'a'wa xwɨyɨ'a' Gorɨxo rɨŋɨ' nɨwurɨyirɨ'na' negɨ' arɨ'owamɨ re urɨgɨ'awixɨnɨ,
42001071	‘A'ma' nene mɨxɨ' neaiarɨgɨ'a'yɨ' na'nɨ e'ɨ' neami'nɨrɨ wikɨ' tɨ'nɨ neaiarɨgɨ'a'yɨ' na'nɨ e'ɨ' neami'nɨrɨ enɨ'a'rɨnɨ.’ urɨgɨ'awixɨnɨ.
42001072	Gorɨxo negɨ' arɨ'owamɨ re urɨŋɨnigɨnɨ, ‘Nionɨ wa' nɨseawianɨrɨ xwɨyɨ'a' sɨ'mɨmaŋɨ'yo da'nɨ “Nemɨ'a'rɨnɨ.” nɨrɨrɨ re'roa'rɨŋa'yɨ' sɨ'mɨ' e nɨtɨnɨrɨ nɨseaiimɨ'a'rɨnɨ.’ nurɨrɨ
42001073	negɨ' arɨ'o i'rɨŋo Ebɨrɨ'amomɨ sɨ'ŋa' tɨ'ŋɨ' e da'nɨ re urɨŋɨnigɨnɨ, ‘Mɨxɨ' seaianɨro yarɨgɨ'a'yo aiwɨ e'ɨ' seami'nɨmɨ'a'rɨnɨ.’ urɨŋɨnigɨnɨ. Mɨxɨ' neaianɨro yarɨgɨ'a'yɨ' emɨ neamamo'a'na' nene a'mɨ wa'yɨ' wi' me' amɨpi' o ŋwɨ' ikaxɨ' nearɨŋɨ'yɨ' nɨxɨ'dɨrane nɨŋwearane
42001074	negɨ' arɨ'o i'rɨŋo Ebɨrɨ'amomɨ sɨ'ŋa' tɨ'ŋɨ' e da'nɨ re urɨŋɨnigɨnɨ, ‘Mɨxɨ' seaianɨro yarɨgɨ'a'yo aiwɨ e'ɨ' seami'nɨmɨ'a'rɨnɨ.’ urɨŋɨnigɨnɨ. Mɨxɨ' neaianɨro yarɨgɨ'a'yɨ' emɨ neamamo'a'na' nene a'mɨ wa'yɨ' wi' me' amɨpi' o ŋwɨ' ikaxɨ' nearɨŋɨ'yɨ' nɨxɨ'dɨrane nɨŋwearane
42001075	sɨnɨ sɨŋɨ' nɨŋwearɨ'na' we' ro'nɨŋɨ' imo'nɨrane sanɨŋɨ' imo'nɨrane nerane pi'ra'nɨŋɨ' xɨ'danɨ'wa'rɨnɨ.” Sekaraiao e nɨrɨ'ɨsa'na'
42001076	xewaxo Jono sɨnɨ pɨ'omɨ re umearɨŋɨnigɨnɨ, “Niai'woxɨnɨ, ayɨ' re rɨrɨpɨ'rɨ'a'rɨnɨ, ‘Gorɨxo sea'yɨ e ŋweaŋoya' wɨ'a' ro'kiamoarɨŋoxɨrɨnɨ.’ rɨrɨpɨ'rɨ'a'rɨnɨ. Joxɨ A'mɨna'omɨ o'ɨ' nɨwimoirɨ xa'mɨ umearɨ'a'rɨnɨ.
42001077	Joxɨ o'ɨ' nɨwimoirɨ'na' xegɨ' a'ma'yo re urayirɨ'a'rɨnɨ, ‘Seyɨ'ne' ɨ'wɨ' yarɨgɨ'a'yɨ' rɨ'wɨ'mɨnɨ nɨmamoro e'a'na' Gorɨxo segɨ' ɨ'wɨ' yarɨgɨ'a'yɨ' yokwarɨmɨ' nɨseaiirɨ “Ananɨ eɨnɨ.” searɨnɨ'a'rɨnɨ.’ urayirɨ'a'rɨnɨ.” Sekaraiao e nɨrɨrɨ a'mɨ
42001078	re rɨŋɨnigɨnɨ, “Gorɨxo wa' neaomɨxɨrɨ aya' neawianɨrɨ neaiarɨŋorɨnɨ. O nene na'nɨ aŋɨ'namɨ da'nɨ sogwɨ' wɨ'a' o'kiarɨŋɨ'nɨŋɨ' wɨ'a' neao'kie'napɨnɨ'a'rɨnɨ. O nene sɨ'a' yinɨŋɨ'mɨ ŋweaŋwae'ne a'ma' nɨpeanɨrɨ yarɨŋwae'ne o'ɨ' sanɨŋɨ'yimɨ neawa'rɨnɨ'a na'nɨ nene nɨneame'ra nɨneaurɨ wɨ'a' neao'mɨxɨyinɨ'a'rɨnɨ.” Sekaraiao e rɨŋɨnigɨnɨ.
42001079	re rɨŋɨnigɨnɨ, “Gorɨxo wa' neaomɨxɨrɨ aya' neawianɨrɨ neaiarɨŋorɨnɨ. O nene na'nɨ aŋɨ'namɨ da'nɨ sogwɨ' wɨ'a' o'kiarɨŋɨ'nɨŋɨ' wɨ'a' neao'kie'napɨnɨ'a'rɨnɨ. O nene sɨ'a' yinɨŋɨ'mɨ ŋweaŋwae'ne a'ma' nɨpeanɨrɨ yarɨŋwae'ne o'ɨ' sanɨŋɨ'yimɨ neawa'rɨnɨ'a na'nɨ nene nɨneame'ra nɨneaurɨ wɨ'a' neao'mɨxɨyinɨ'a'rɨnɨ.” Sekaraiao e rɨŋɨnigɨnɨ.
42001080	Niai'wɨ' Jono xwe' nerɨ'na' xegɨ' dɨŋɨ' enɨ rɨxa eŋɨ' nea'nɨrɨ dɨŋɨ' sɨxɨ' ni'ga nurɨ'na' a'ma' dɨŋɨ' meaŋɨ' e nɨŋweaŋɨsa'na' xegɨ' Isɨrerɨyo xewanɨŋo sɨŋa'nɨ wimo'nɨŋɨnigɨnɨ.
42002001	Jonomɨ rɨxa nɨxɨrɨma'na' eŋa'na' Romɨyɨ' mɨxɨ' ina'yɨ' Sisa Ogasɨtasoyɨ rɨnɨŋo oya' ŋwɨ' ikaxɨ' bɨ re rɨŋɨ'rɨnɨ, “A'ma' xwɨ'a' nɨri'mɨnɨ ŋweagɨ'a'yɨ' wigɨ' xia'wo i'rɨŋowaya' aŋɨ' e na'nɨ numiro'na' gɨ' gapɨmanowamɨ yoɨ' ŋwɨra'rɨ'ɨ'rɨxɨnɨ.” rɨŋɨ'rɨnɨ.
42002002	Yoɨ' ŋwɨra'rarɨgɨ'a'yɨ' e da'nɨ iwamɨ'o' ŋwɨra'rɨgɨ'a'rɨnɨ. Yoɨ' iwamɨ'o' ŋwɨra'rɨgɨ'i'na' gapɨmanɨ' xegɨ' yoɨ' Sairiniaso i'naŋorɨnɨ. O Siria pɨropenɨsɨ'yo meŋweaŋorɨnɨ.
42002003	E rɨŋɨ' eŋagɨ na'nɨ a'ma' nɨ'nɨ gapɨmanowamɨ yoɨ' ŋwɨra'rɨpɨ'rɨ na'nɨ wigɨ' xia'wowaya' aŋɨ' e na'nɨ numiro'na'
42002004	a'ma' wo, xegɨ' yoɨ' Josepoyɨ rɨnɨŋo —O mɨxɨ' ina'yɨ' Depitoya' ɨ'wia'rɨ'awe' worɨnɨ. O xiepi' sɨnɨ xɨ'omɨ mɨmea'nɨŋi' —I' xegɨ' yoɨ' Mariai'rɨnɨ. Sɨnɨ mɨmea'nɨŋi' aiwɨ niai'wɨ' agwɨ' eŋi'rɨnɨ. I' tɨ'nɨ nawi'nɨ Gariri pɨropenɨsɨ'yo aŋɨ' yoɨ' Nasaretɨ ŋweagɨ'i'e da'nɨ nɨweri Judia pɨropenɨsɨ'yo o xegɨ' xia'wo i'rɨŋoya' aŋɨ' e Betɨrexemɨyɨ rɨnɨŋe nɨre'mori
42002005	a'ma' wo, xegɨ' yoɨ' Josepoyɨ rɨnɨŋo —O mɨxɨ' ina'yɨ' Depitoya' ɨ'wia'rɨ'awe' worɨnɨ. O xiepi' sɨnɨ xɨ'omɨ mɨmea'nɨŋi' —I' xegɨ' yoɨ' Mariai'rɨnɨ. Sɨnɨ mɨmea'nɨŋi' aiwɨ niai'wɨ' agwɨ' eŋi'rɨnɨ. I' tɨ'nɨ nawi'nɨ Gariri pɨropenɨsɨ'yo aŋɨ' yoɨ' Nasaretɨ ŋweagɨ'i'e da'nɨ nɨweri Judia pɨropenɨsɨ'yo o xegɨ' xia'wo i'rɨŋoya' aŋɨ' e Betɨrexemɨyɨ rɨnɨŋe nɨre'mori
42002006	e nɨŋwearɨ'na' i' niai'wɨ' agwɨ' rɨxa yo'ɨ' nerɨ
42002007	niai'wɨ' oxɨ' xa'mɨ iwamɨ'o' xɨrɨŋo o xɨrɨŋɨnigɨnɨ. Nɨxɨrɨma'na' rapɨrapɨ' tɨ'nɨ xopɨxopɨ' nɨrorɨ aŋɨ' a'ma' mɨda'nɨ nɨbɨro we'ɨ'rɨxɨnɨrɨ mɨrɨnɨŋiwa' rɨxa nɨre'roŋagɨ'a na'nɨ burɨma'kau' aiwa' narɨŋe bokisɨ' wa'mɨ i'nɨmɨ sa' wɨ'ra'rɨŋɨnigɨnɨ.
42002008	Aŋɨ' apɨ tɨ'ŋɨ' e a'ma' wa sipɨsipɨ' awi' mearoarɨgɨ'a' wa a'rɨ'wɨyimɨ amɨ'yo wigɨ' sipɨsipɨ' ara' wɨwa'kwi'nɨ' yarɨŋe awi' mearoŋa'na' re eŋɨnigɨnɨ.
42002009	Aŋɨ'najɨ' Gorɨxoya' wo wigɨ' sɨ'mɨmaŋɨ' tɨ'ŋɨ'mɨ da'nɨ sɨŋa'nɨ ro'napa'na' awa rogɨ'e mɨdɨmɨda'nɨ Gorɨxoya' wɨ'a' o'ki'mɨxa'na' awa o'ɨ' nika'rɨnɨro yarɨ'na'
42002010	aŋɨ'najo re urɨŋɨnigɨnɨ, “Wa'yɨ' mepanɨ. Xwɨyɨ'a' naŋɨ' a'ma' nɨ'nɨ dɨŋɨ' yayɨ' winɨpaxɨ' bɨ soyɨ'ne' tɨ'ŋɨ' e na'nɨ nɨmea'mɨ barɨŋɨnɨ.
42002011	Xwɨyɨ'a' nionɨ nɨmea'mɨ barɨŋa'pɨ rɨpɨrɨnɨ. Agwɨ ri'na' aŋɨ' mɨxɨ' ina'yɨ' Depito xwe' iwiaroŋɨ'pimɨ apɨxɨ' wi' niai'wɨ' seyɨ'ne' yea'yɨ' seayimɨxemeanɨ'o xɨrɨŋoɨ. O Kiraisoyɨ rarɨgɨ'orɨnɨ. Yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'orɨnɨ. A'mɨna'orɨnɨ.
42002012	Soyɨ'ne' nuro niai'wɨ' xɨrɨ'o rapɨrapɨ' nɨxopenɨma'na' burɨma'kau' aiwa' narɨgɨ'a'mɨ da'nɨ bokisɨ'yo sa' wɨ'ra'rɨnɨŋagɨ nɨwɨnɨrɨ'na' ‘Orɨ'anɨ?’ yaiwi'ɨ'rɨxɨnɨ.” urɨ'ɨ'yɨ' re eŋɨnigɨnɨ.
42002013	Aŋɨ'najɨ' a'waŋɨ' urɨ'o roŋe Gorɨxoya' sɨmɨŋɨ' wi'narɨgɨ'a' obaxɨ' aŋɨ'namɨ da'ŋowa enɨ nɨro'napɨma'na' Gorɨxomɨ sea'yɨmɨ numero re rɨgɨ'awixɨnɨ,
42002014	“Ŋwɨ'a' aŋɨ'namɨ sea'yɨmɨ ŋweaŋomɨ sea'yɨ e oumeaneyɨ. A'ma' Gorɨxo na'nɨ dɨŋɨ' arɨ'a' mikeamo'agɨ'a' —O ayɨ' na'nɨ wimo'narɨŋɨ'rɨnɨ. Ayɨ' Gorɨxoya' xewaxo rɨxa re'mo'a'na' dɨŋɨ' wɨ'a' wo'na'na' awayinɨ nɨsanɨro ŋwea'ɨ'rɨxɨnɨ.” nɨrɨmowa
42002015	sipɨsipɨ' awi' mearoarɨgɨ'a'wamɨ pɨ'nɨ nɨwia'rɨmɨ aŋɨ'namɨ na'nɨ peyi'a'na' awa re rɨnɨgɨ'awixɨnɨ, “Betɨrexemɨ niai'wɨ' re'mo'e irɨ'niɨ' nurane Gorɨxo a'waŋɨ' nearɨ'ɨ' na'nɨ sɨŋwɨ' owɨnaneyɨ.” nɨrɨnɨmowa
42002016	aŋɨ'nɨ nuro Josepo tɨ'nɨ Mariai' tɨ'nɨ ri'pau' ŋweaŋagɨ'i nɨwɨnɨro a'mɨ wenɨŋɨ' e'ɨ'a'yɨ' wɨnɨgɨ'awixɨnɨ. Niai'wo burɨma'kau' aiwa' narɨgɨ'e bokisɨ'yo riwo wɨ'ra'rɨnɨŋagɨ nɨwɨnɨro pɨ'ne' aŋɨ'najowa niai'wɨ' o na'nɨ urɨ'ɨ'pɨ na'nɨ a'waŋɨ' ura'na'
42002017	aŋɨ'nɨ nuro Josepo tɨ'nɨ Mariai' tɨ'nɨ ri'pau' ŋweaŋagɨ'i nɨwɨnɨro a'mɨ wenɨŋɨ' e'ɨ'a'yɨ' wɨnɨgɨ'awixɨnɨ. Niai'wo burɨma'kau' aiwa' narɨgɨ'e bokisɨ'yo riwo wɨ'ra'rɨnɨŋagɨ nɨwɨnɨro pɨ'ne' aŋɨ'najowa niai'wɨ' o na'nɨ urɨ'ɨ'pɨ na'nɨ a'waŋɨ' ura'na'
42002018	a'ma' pɨ'ne' sipɨsipɨ' awi' mearoarɨgɨ'a'wa urɨ'a'pɨ arɨ'a' wiarɨgɨ'a'yɨ' nɨ'nɨ dɨŋɨ' ududɨ' nero ai'
42002019	Mariai' xwɨyɨ'a' i'wo na'nɨpɨ dɨŋɨ' aumau'mɨ' ninɨrɨ dɨŋɨ' nɨpɨki'ga warɨ'na'
42002020	sipɨsipɨ' awi' mearoarɨgɨ'a'wa a'mɨ wigɨ' sipɨsipɨ' awi' mearoarɨgɨ'e na'nɨ nuro'na' aŋɨ'najo urɨ'ɨ'pɨ xɨxenɨ e'ɨ' eŋagɨ wɨnɨro arɨ'a' wiro nero na'nɨ Gorɨxomɨ sea'yɨmɨ umero yayɨ' umero wigɨ'awixɨnɨ.
42002021	Niai'wo xɨna'i' nɨxɨrɨma'na' eŋa'na' rɨxa sɨ'a' we' wɨ'u'mɨ da'ŋɨ' wau' wo o'ra'na' omɨ iyɨ' sɨ'mɨ' sɨ'o' wa'kwianɨro'na' yoɨ' aŋɨ'najo eŋi'na' xɨna'i' sɨnɨ agwɨ' meŋa'na' “Yoɨ' Jisasoyɨ wɨ'rɨ'ɨrɨxɨnɨ.” urɨŋɨ'pɨ wɨ'rɨgɨ'awixɨnɨ.
42002022	Sɨ'a' Mariai' “Ŋwɨ' ikaxɨ' Moseso eŋi'na' nɨrɨrɨ rɨ'wamɨŋɨ' eaŋɨ'pɨ tɨ'nɨ xɨxenɨ nerɨ igɨ'a' oea'nɨmɨnɨ.” yaiwiŋɨ'yi imo'nɨŋa'na' ayau' Jisaso Gorɨxoya' wo oimo'nɨrɨ mɨnɨ wianɨri na'nɨ nɨmea'mɨ Jerusaremɨ na'nɨ nuri
42002023	— A'mɨna'oya' ŋwɨ' ikaxɨ' re nɨrɨnɨrɨ ea'nɨŋɨ'pɨ, “Niai'wɨ' oxɨ' xa'mɨ o'ɨ' imo'o Gorɨxomɨ mɨnɨ nɨwiro ‘Dɨxorɨnɨ.’ urɨ'ɨ'rɨxɨnɨ.” nɨrɨnɨrɨ ea'nɨŋɨ'pɨ tɨ'nɨ xɨxenɨ
42002024	i' niai'wɨ' xɨrɨ'ɨ' na'nɨ igɨ'a' ea'nɨmɨnɨrɨ na'nɨ Gorɨxoya' ŋwɨ' ikaxɨ' re rɨnɨŋɨ'pa “Nionɨ na'nɨ xawio'wɨ' wau'ranɨ, agwɨrɨwɨ' wau'ranɨ, rɨdɨyowa' nii'ɨ'rɨxɨnɨ.” E rɨnɨŋɨ'pa ayau' naŋwɨ' rɨdɨyowa' yanɨri na'nɨ nuri Jerusaremɨ nɨre'mori aŋɨ' Gorɨxo na'nɨ rɨdɨyowa' yarɨgɨ'iwa'mɨ nɨpa'wiri ŋwɨ' ikaxɨ' nɨrɨnɨrɨ ea'nɨŋɨ'pa yarɨ'na'
42002025	i'na' a'ma' Jerusaremɨyo ŋweagɨ'a'yɨ' wo —O xegɨ' yoɨ' Simionorɨnɨ. O a'ma' we' ro'nɨŋɨ' imo'nɨrɨ Gorɨxomɨ pi'ra'nɨŋɨ' uxɨ'dɨrɨ yarɨŋorɨnɨ. A'ma' arɨ'owaya' xwɨ'a' piaxɨ'yo da'nɨ niwiarorɨ xegɨ' Isɨrerɨyo yea'yɨ' uyimɨxemeanɨ'o na'nɨ xwayɨ' nanɨrɨ ŋweaŋorɨnɨ. Kwi'yɨ' Gorɨxoya'pɨ omɨ ukɨkayoŋorɨnɨ.
42002026	Gorɨxo Simionomɨ dɨŋɨ' nukɨkayorɨ'na' kwi'yɨ' tɨ'nɨ wɨ'a' re uro'kiamoŋɨnigɨnɨ, “Joxɨ sɨnɨ mɨpepa eŋa'na' a'ma' A'mɨna'onɨya' dɨŋɨ' tɨ'nɨ yea'yɨ' seayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'omɨ sɨŋwɨ' wɨnɨrɨ'a'rɨnɨ.” urɨŋɨnigɨnɨ.
42002027	Simiono Gorɨxoya' kwi'yɨ' ukɨkayoŋagɨ na'nɨ aŋɨ' Gorɨxo na'nɨ rɨdɨyowa' yarɨgɨ'iwa'mɨ nɨpa'wirɨ Jisasomɨ xanɨyau' ŋwɨ' ikaxɨ' Gorɨxo rɨŋɨ'pa wiianɨri na'nɨ xɨ'omɨ nɨmea'mɨ ɨ'wiaparɨŋagɨ'i nɨwɨnɨrɨ
42002028	i'womɨ nura'pɨrɨ ɨ'a' nɨmaxɨrɨma'na' Gorɨxomɨ sea'yɨmɨ numerɨ re urɨŋɨnigɨnɨ,
42002029	“A'mɨna'oxɨnɨ, joxɨ nɨrɨŋɨ'pa a'ma' nene yea'yɨ' neayimɨxemeanɨ'omɨ rɨxa sɨŋwɨ' tɨ' tɨ'nɨ nɨwɨnɨrɨ na'nɨ aya' sɨ'wɨ' mɨnɨro' ananɨ xe pe'mɨ'a'rɨnɨ.
42002030	“A'mɨna'oxɨnɨ, joxɨ nɨrɨŋɨ'pa a'ma' nene yea'yɨ' neayimɨxemeanɨ'omɨ rɨxa sɨŋwɨ' tɨ' tɨ'nɨ nɨwɨnɨrɨ na'nɨ aya' sɨ'wɨ' mɨnɨro' ananɨ xe pe'mɨ'a'rɨnɨ.
42002031	Joxɨ rɨŋɨ'pa a'ma' nɨ'nɨya' sɨŋwɨ'yo da'nɨ dɨxɨ' yea'yɨ' neayimɨxemeanɨ'o rɨxa neaiapɨ'ɨ'rɨnɨ.
42002032	A'ma' joxɨ neaiapɨ'o wɨ'a'nɨŋɨ' o'kiarɨŋɨ'pa e'ma'yo nure'wapɨyirɨ'na' wɨ'a' wo'mɨxɨyinɨ'a'rɨnɨ. O negɨ' Isɨrereneya' aŋɨ' re da'nɨ xɨrɨ'ɨ' eŋagɨ na'nɨ a'ma' nɨ'nɨ nene sea'yɨmɨ neamepɨ'rɨ'a'rɨnɨ.” urɨ'agɨ
42002033	i'womɨ xanɨyau' Simiono egɨ' i'wo na'nɨ xwɨyɨ'a' apɨ rarɨŋagɨ arɨ'a' nɨwiri ududɨ' neri mɨŋɨ' sɨ'ŋa' nɨwea'nɨri yarɨ'na'
42002034	Simiono ayau'mɨ “Gorɨxo naŋɨ' oeaimɨxɨnɨ.” nurɨrɨ i'womɨ xɨna'i' Mariai'mɨ re urɨŋɨnigɨnɨ, “Arɨ'a' eɨ. I'wɨ' romɨ Isɨrerɨyɨ' nɨ'nɨ wi' arɨ'a' nɨwiro dɨŋɨ' wɨkwɨ'ro'ɨ'a'yɨ' sea'yɨ e imo'nɨpɨrɨ'a'rɨnɨ. Wi' arɨ'a' mɨwi' nero dɨŋɨ' mɨwɨkwɨ'ro' e'ɨ'a'yɨ' anɨpa' imo'nɨpɨ'rɨ'a'rɨnɨ. Gorɨxo ‘A'ma' nɨ'nɨ naŋɨ' oimo'nɨ'poyɨ.’ wimo'nɨŋagɨ na'nɨ i'wɨ' ro sɨ'mɨmajɨ'o'nɨŋɨ' ya'rɨnɨŋagɨ na'nɨ a'ma' obaxɨ' wikɨ' nɨwo'nɨro ikayɨ'wɨ' numearɨro yarɨ'na' ayɨ' i'nɨmɨ da'nɨ dɨŋɨ' wiawiarɨgɨ'a'yɨ' sɨŋa'nɨ imo'nɨnɨ'a'rɨnɨ.
42002035	Ji'xɨ mɨŋɨ' mɨxɨ' yarɨgɨ'a'pa' tɨ'nɨ rɨro'agɨ'a'nɨŋɨ' i'wɨ' ro na'nɨ i'kɨ'nɨŋɨ' sɨpi' e sinɨ'a'rɨnɨ.” urɨŋɨnigɨnɨ.
42002036	Gorɨxoya' wɨ'a' ro'kiamoarɨgɨ'a' wi' —I' Panueromɨ xemia'i' xegɨ' yoɨ' Anai'rɨnɨ. Xia'wo i'rɨŋo Asao tɨ'nɨ gwɨ' axɨ'ri'rɨnɨ. I' rɨxa apiaŋi'rɨnɨ. Oxɨ' nɨmea'nɨrɨ nɨŋwearɨ'na' xwiogwɨ' we' wɨ'u'mɨ da'ŋɨ' wau' mu'ro'a'na'
42002037	xiagwo rɨxa nɨpe'a'na' i' apɨxɨ' anɨ' nimo'nɨrɨ nɨŋwearɨ xegɨ' xwiogwɨ' nɨ'nɨ rɨxa 84 imo'nɨŋi'rɨnɨ. I' aŋɨ' Gorɨxo na'nɨ rɨdɨyowa' yarɨgɨ'iwa'mɨ bɨ mɨpeyea' ikwa'wɨyiranɨ, a'rɨ'wɨyiranɨ, aiwa' ŋwɨ'a' ŋwearɨ Gorɨxomɨ xwɨyɨ'a' rɨrɨmɨ' wirɨ yarɨŋi'rɨnɨ.
42002038	I' enɨ aŋiwa'mɨ i'wo ɨ'a' nɨxɨrɨrɨ ŋweagɨ'i'e axi'na' nɨre'morɨ i'womɨ sɨŋwɨ' nɨwɨnɨrɨ'na' Gorɨxomɨ yayɨ' nɨwimi' nurɨ a'ma' “Gorɨxo gi'na' Jerusaremɨ ŋweaŋwae'ne gwɨ'nɨŋɨ' nearoayi'ronɨ'a'rɨ'anɨ?” yaiwiarɨgɨ'a'yo i'wɨ' o na'nɨ a'waŋɨ' nura uŋɨnigɨnɨ.
42002039	Xanɨyau' Gorɨxo ŋwɨ' ikaxɨ' rɨŋɨ'pa rɨxa nɨpɨnɨ nɨya'rɨmɨ Gariri pɨropenɨsɨ'yo egɨ' aŋɨ' Nasaretɨyɨ rɨnɨŋe na'nɨ i'womɨ nɨmea'mɨ nɨyiri e ŋweaŋa'na'
42002040	i'wo xwe' niwiarorɨ Gorɨxo omɨ aya' nurɨmɨxɨrɨ dɨŋɨ' ukɨkayoŋagɨ na'nɨ eŋɨ' ea'nɨrɨ amɨpi' na'nɨ dɨŋɨ' eŋwɨperɨ eŋɨnigɨnɨ.
42002041	Xanɨyau' xwiogwɨ' o omɨ aiwa' Gorɨxoya' aŋɨ'najo xia'wowa Isipɨyɨ' aŋɨ'yo ŋweaŋa'na' mɨpɨki' mu'roŋɨ'yimɨ —Sɨ'a' ayimɨ aiwa' Pasopayɨ rɨnɨŋɨ' imɨxarɨgɨ'a'rɨnɨ. Sɨ'a' ayi na'nɨ dɨŋɨ' winɨnɨ na'nɨ Jerusaremɨ na'nɨ nuayiri yayarɨ'na'
42002042	Jisaso xwiogwɨ' rɨxa we' wu'kau' sɨkwɨ' wau' eŋa'na' sɨ'a' Gorɨxo mu'roŋɨ'yi rɨxa aŋwɨ ayo imo'nɨŋa'na' xanɨyau' yarɨgɨ'i'pa na'nɨ Jisaso xɨ'o tɨ'nɨ Jerusaremɨ na'nɨ nɨyiro
42002043	sɨ'a' aiwa' apɨ nanɨro na'nɨ nɨŋweagɨ'asa'na' a'mɨ aŋɨ' e na'nɨ nurɨ'na' Jisaso sɨnɨ Jerusaremɨ ŋweaŋa'na' xanɨyau' majɨ'a' nimo'nɨri
42002044	re yaiwigɨ'isixɨnɨ, “Jisaso a'ma' negɨ' wi' tɨ'nɨ rɨxa pu'ɨnigɨnɨ.” nɨyaiwiri warɨ'na' sɨ'a' wɨyi o'rɨ'agɨ ayau' egɨ' a'ma'yo tɨ'nɨ a'ma' egɨ' imoarɨgɨ'i'yo tɨ'nɨ pɨ'a' imɨmɨ' neri
42002045	pɨ'a' yopa nɨmegɨna'rɨri a'mɨ Jerusaremɨ na'nɨ nɨyiri pɨ'a' ne'ra nu'ɨ'isa'na'
42002046	rɨxa sɨ'a' wɨyau' wɨyi o'ra'na' wenɨŋɨ' e'ɨ'i'yɨ' wɨnɨgɨ'isixɨnɨ. Aŋɨ' Gorɨxo na'nɨ rɨdɨyowa' yarɨgɨ'iwa'mɨ i'nɨmɨ riwo ŋweaŋagɨ nɨwɨnɨri o Gorɨxoya' ŋwɨ' ikaxɨ' ure'wapɨyarɨgɨ'a' wamɨ a'wɨnɨ e nɨŋwea'ma'na' yarɨŋɨ' wirɨ arɨ'a' wirɨ yarɨŋagɨ nɨwɨnɨri
42002047	a'ma' Jisaso pɨ'ne' ra'na' arɨ'a' nɨwiro ŋweagɨ'a'yɨ' nɨ'nɨ aga ududɨ' nero re yaiwigɨ'awixɨnɨ, “O arɨre nerɨ nɨjɨ'a' nimo'nɨrɨ rɨ'a rarɨnɨ?” yaiwiarɨ'na'
42002048	xanɨyau' omɨ sɨŋwɨ' nɨwɨnɨri ududɨ' nɨwiri xɨna'i' re urɨŋɨnigɨnɨ, “I'we, pi' na'nɨ e yeai'wapɨyarɨŋɨnɨ? Yai'pawi aya' sɨ'wɨ' yearoarɨŋagɨ na'nɨ joxɨ na'nɨ pɨ'a' yarɨŋwiɨ.” urɨ'agɨ'i
42002049	o re urɨŋɨnigɨnɨ, “Pi' na'nɨ ai'pagwi' nionɨ na'nɨ amɨ amɨ pɨ'a' emearɨŋiɨ? ‘Xanoya' dɨŋɨ' tɨ'nɨ xɨ'oya' aŋɨ' riwa'mɨ i'nɨmɨ ŋweanɨ.’ mɨyaiwiarɨŋɨ' reŋiɨ?” urɨ'agɨ ai'
42002050	xwɨyɨ'a' xɨ'o urɨ'ɨ'pɨ na'nɨ xanɨyau' nɨpɨkwɨnɨ nɨjɨ'a' mimo'nɨpa neri
42002051	xɨ'o tɨ'nɨ nawi'nɨ nuro wigɨ' aŋɨ' Nasaretɨ nɨre'moro Jisaso xanɨyau'mɨ arɨ'a' yɨ'mɨgɨ' nɨwirɨ ŋweaŋa'na' xɨna'i' amɨpi' nɨ'nɨ o e'ɨ' na'nɨ dɨŋɨ' aumau'mɨ' inarɨ'na'
42002052	Jisaso sɨnɨ xwe' nimo'ga nurɨ'na' dɨŋɨ' eŋwɨperɨ xwe' imo'nɨrɨ ne'ra warɨ'na' Gorɨxo tɨ'nɨ a'ma' nɨ'nɨ tɨ'nɨ enɨ o na'nɨ “A'ma' naŋorɨnɨ.” nɨyaiwia wagɨ'a'rɨnɨ.
42003001	Taibiriasɨ Sisao mɨxɨ' ina'yɨ' nimo'nɨrɨ xwiogwɨ' we' wu'kau' sɨkwɨ' wu' a'ma' Romɨyo nɨmeŋwea'ma'na' eŋa'na' Podiasɨ Pairato Judia pɨropenɨsɨ'yo gapɨmanɨ' nɨyonɨ na'nɨ xɨra'o'nɨŋɨ' nimo'nɨrɨ meŋweaŋa'na' Adipasɨ Xeroto Gariri pɨropenɨsɨ'yo gapɨmanɨ' a'mɨna'o nimo'nɨrɨ meŋweaŋa'na' xexɨrɨ'mea'o Piripo Ituria pɨropenɨsɨ'yo tɨ'nɨ Rɨrakonaitisɨ pɨropenɨsɨ'yo tɨ'nɨ gapɨmanɨ' a'mɨna'o nimo'nɨrɨ meŋweaŋa'na' Raiseniaso gapɨmanɨ' a'mɨna'o nimo'nɨrɨ Abirini pɨropenɨsɨ'yo meŋweaŋa'na'
42003002	Anaso tɨ'nɨ xɨneagwo Kaiapaso tɨ'nɨ apaxɨ'pa'nɨŋɨ' imo'nɨgɨ'i'wau' sea'yɨ e nimo'nɨri meŋweaŋa'na' Jono —O xegɨ' xano Sekaraiaorɨnɨ. O a'ma' dɨŋɨ' meaŋe ŋweaŋa'na' Gorɨxo nɨrɨ'pearɨ re urɨŋɨnigɨnɨ, “Nionɨya' xwɨyɨ'a' rɨpɨ Isɨrerɨyo wa'ɨ' urɨme'ɨrɨxɨnɨ.” urɨ'agɨ
42003003	o iniɨgɨ' Jodanɨ rapa' tɨ'ŋɨ' e wa'ɨ' nemerɨ re urɨmeŋɨnigɨnɨ, “A'ma'yɨ'ne' ɨ'wɨ' yarɨgɨ'a'yɨ' rɨ'wɨ'mɨnɨ nɨmamoro nɨsanɨro yarɨ'na'yɨ' nionɨ wayɨ' seameairɨ Gorɨxo ɨ'wɨ' yarɨgɨ'a'yɨ' yokwarɨmɨ' seaiirɨ enɨ'a'rɨnɨ.” nurɨmerɨ
42003004	eŋɨ'pa Gorɨxoya' wɨ'a' ro'kiamoagɨ'a' wo xegɨ' yoɨ' Aisaiaoyɨ rɨnɨŋo eŋi'na' Jono sɨnɨ meŋa'na' o na'nɨ nɨrɨrɨ rɨ'wamɨŋɨ' re eaŋɨnigɨnɨ, “A'ma' dɨŋɨ' meaŋɨ'mɨ da'nɨ a'ma' wo rɨ'aiwa' re rɨnɨ'a'rɨnɨ, ‘A'mɨna'o rɨ'wɨ'yo bɨnɨ'o na'nɨ segɨ' dɨŋɨ' o'ɨ' naŋɨ'nɨŋɨ' wimoiro o'ɨ' pi'ra'nɨŋɨ' imoarɨgɨ'a'pa'nɨŋɨ' wimoiro nero'na'
42003005	sɨ'kwioxɨ' imo'nɨŋɨ'yɨ' xwɨ'a' xewia'roro dɨ'wɨ' xwe'ranɨ, onɨmia'ranɨ, yɨpa'roro o'ɨ' nɨrɨ'rɨworɨ inɨŋɨ'yo naŋɨ' imɨxa'rɨro o'ɨ' sɨ'ŋa' nɨŋwearɨ xɨxoarɨ'wɨ' ne'ra uŋɨ'yɨ' pi'ra'nɨŋɨ' imɨxa'rɨro e'ɨ'rɨxɨnɨ.
42003006	E nerɨ'na' a'ma' nɨ'nɨ Gorɨxo yea'yɨ' neayimɨxemea'mɨnɨrɨ yarɨŋagɨ wɨnɨpɨ'rɨ'a'rɨnɨ.’ A'ma' wo rɨ'aiwa' e rɨnɨ'a'rɨnɨ.” Aisaiao eŋi'na' Jono na'nɨ e nɨrɨrɨ rɨ'wamɨŋɨ' eaŋɨnigɨnɨ.
42003007	Jono Gorɨxo urɨŋɨ'pa wa'ɨ' urɨmearɨ'na' oxɨ' apɨxɨ' obaxɨ' Jono wayɨ' neameainɨŋoɨnɨrɨ o tɨ'ŋɨ' e na'nɨ barɨ'na' o ayɨ' nɨsanɨro me' wayɨ'nɨ meaanɨro yarɨŋagɨ'a nɨwɨnɨrɨ re urayiŋɨnigɨnɨ, “Sidɨrɨ' miae'yɨ'ne', ‘Rɨ'we'na' Gorɨxo xeanɨŋɨ' seaika'rɨnɨ'a' eŋagɨ na'nɨ e'ɨ' u'poyɨ.’ go searɨ'agɨ seyɨ'ne' wa'yɨ' nero Gorɨxo e neaika'rɨnɨgɨnɨrɨ nionɨ tɨ'a'mɨnɨ e'ɨ' barɨŋoɨ?” nurɨrɨ
42003008	re urɨŋɨnigɨnɨ, “Seyɨ'ne' ɨ'wɨ' yarɨgɨ'a'pɨ nepa rɨ'wɨ'mɨnɨ nɨmamorɨ'na'yɨ' pi'ra'nɨŋɨ' nero i'kɨ'a' sogwɨ' naŋɨ' nɨwerɨ'na' yarɨŋɨ'pa imo'nɨ'ɨ'rɨxɨnɨ. Seyɨ'ne' re mɨrɨnɨpa e'poyɨ, ‘Negɨ' arɨ'o Ebɨrɨ'amoyae'ne imo'nɨŋagwɨ na'nɨ Gorɨxo wi' xeanɨŋɨ' neaika'rɨnɨ'a' menɨnɨ.’ mɨrɨnɨpa e'poyɨ. ‘Gorɨxo Ebɨrɨ'amoya' ɨ'wia'rɨ'awe' na'nɨ “Nionɨ ayo xeanɨŋɨ' nɨwirɨ'na' arɨge xwe' obaxɨ' imo'nɨnɨ'a'rɨnɨ?” nɨyaiwirɨ ududɨ' winarɨnɨ.’ rɨyaiwiarɨŋoɨ? Oweoɨ, Gorɨxo dɨŋɨ' e yaiwipaxɨ' menɨnɨ. Ananɨ sɨ'ŋa' tɨ'yo da'nɨ Ebɨrɨ'amo na'nɨ ɨ'wia'rɨ'awe' wimɨxɨyipaxɨ'rɨnɨ.
42003009	Gorɨxo rɨxa rapɨwe' i'kɨ'a' mɨ'kɨ' tɨ'ŋɨ' e na'nɨ ɨ'a' xɨrɨnɨ. I'kɨ'a' gɨnɨ gɨna sogwɨ' naŋɨ' mɨwe'agɨ nɨwɨnɨrɨ'na' nɨdɨka'rɨrɨ rɨ'a' ikeaa'rɨnɨ'a'rɨnɨ.” urɨ'agɨ
42003010	a'ma' o tɨ'ŋɨ' e epɨ'royɨ' egɨ'a'yɨ' yarɨŋɨ' nɨwiayiro re urɨgɨ'awixɨnɨ, “Nene nɨsanɨrɨ nɨŋwearane'na' pi' yanɨ'wa'rɨnɨ?” urayi'agɨ'a
42003011	Jono re urayiŋɨnigɨnɨ, “A'ma' iyɨ'a' wu'kau' tɨ'ŋo wu' a'ma' iyɨ'a' mayomɨ mɨnɨ wi'wɨnɨgɨnɨ. A'ma' aiwa' tɨ'ŋo enɨ mayomɨ mɨnɨ wi'wɨnɨgɨnɨ.” nurɨrɨ yarɨ'na'
42003012	takisɨ' na'nɨ nɨgwɨ' ura'parɨgɨ'a' wa wayɨ' meaanɨro nɨbɨro'na' yarɨŋɨ' re wigɨ'awixɨnɨ, “Neare'wapɨyarɨŋoxɨnɨ, none nɨsanɨrɨ nɨŋwearane'na' pi' yanɨ'wa'rɨnɨ?” urɨ'agɨ'a
42003013	o re urɨŋɨnigɨnɨ, “Nɨgwɨ' takisɨ' na'nɨ nɨneara'pɨmerɨ'na' nɨgwɨ' gapɨmanowa ‘Ura'pɨ'ɨ'rɨxɨnɨ.’ searɨgɨ'a'pɨ wia'rɨ' nɨmu'roro sea'yɨ e mɨneara'pɨpanɨ.” nurɨrɨ yarɨ'na'
42003014	Porisɨ' wa enɨ nɨbɨro yarɨŋɨ' re wigɨ'awixɨnɨ, “None enɨ nɨsanɨrane nɨŋwearane'na' pi' yanɨ'wa'rɨnɨ?” urɨ'agɨ'a o re urɨŋɨnigɨnɨ, “Soyɨ'ne' a'ma'ya' nɨgwɨ' ura'panɨro na'nɨ iwaŋɨ' eamero xwɨrɨxɨ' mero yapɨ' uxekwɨ'moro mepa e'ɨ'rɨxɨnɨ. Segɨ' nɨgwɨ' omɨŋɨ' nero mea'ɨ'a'pɨnɨ nɨmearɨ'na' ‘Ayɨ' apa'nɨrɨnɨ.’ yaiwi'ɨ'rɨxɨnɨ. A'ma' waya' na'nɨ aya' sɨ'wɨ' mɨsearopanɨ.” nurɨrɨ yarɨ'na'
42003015	oxɨ' apɨxɨ' nɨ'nɨ “A'ma' Gorɨxoya' dɨŋɨ'yo da'nɨ nene yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'o gi'na' imo'nɨnɨ'a'rɨ'anɨ?” nɨyaiwiro'na' xwɨyɨ'a' Jono wa'ɨ' urɨmearɨŋɨ'pɨ arɨ'a' nɨwiro na'nɨ dɨŋɨ' re nɨpɨki'ga ugɨ'awixɨnɨ, “A'ma' Gorɨxoya' dɨŋɨ' tɨ'nɨ yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o a'ma' ro menɨranɨ?” yaiwiarɨ'na'
42003016	Jono a'waŋɨ' nurɨrɨ re urɨŋɨnigɨnɨ, “Nionɨ sa iniɨgɨ' tɨ'nɨ wayɨ' seameaiarɨŋɨnɨ. Nionɨ eŋɨ' nea'nɨrɨ aiwɨ rɨ'wɨ'yo bɨnɨ'o nionɨ nɨmu'ro'nɨnɨ. Nionɨ a'ma' naŋonɨ aiwɨ o nionɨ tɨ'nɨ xɨxenɨ mimo'nɨŋagɨ na'nɨ a'ma' omɨŋɨ' wiiarɨgɨ'a'yɨ' bosoya' sɨkwɨ' su' gwɨ' wi'kweaiarɨgɨ'a'pa nionɨ oya' wikweaipaxɨ'manɨ. O wayɨ' nɨseameairɨ'na' iniɨgɨ' tɨ'nɨ seameainɨ'a'manɨ. Gorɨxoya' kwi'yɨ' tɨ'nɨ seameairɨ rɨ'a' tɨ'nɨ seameairɨ enɨ'a'rɨnɨ.” nurɨrɨ
42003017	Gorɨxo a'ma' naŋɨ'yo yea'yɨ' nuyimɨxemearɨ sɨpi'yo anɨpa' imɨxɨrɨ enɨ'a' eŋagɨ na'nɨ ewayɨ' xwɨyɨ'a' rɨpɨ urɨŋɨnigɨnɨ, “A'ma' pokɨ' tɨ'nɨ witɨ' aiwa' eyeyi'ro'mɨ' ero aiwa' na' aŋɨ'yo tɨro mamɨwɨ' tɨ'nɨ sɨyikɨ' tɨ'nɨ rɨ'a' ikeaa'rɨro yarɨgɨ'a'pa Gorɨxo enɨ axɨ'pɨ e emɨ'a'nɨrɨ witɨ' mamɨwɨ' tɨ'nɨ na' tɨ'nɨ eyeyi'ro'mɨ' inɨŋe aiwa' na'yɨ' aŋɨ'yo tɨrɨ mamɨwɨ' tɨ'nɨ sɨyikɨ' tɨ'nɨ rɨ'a' ikeaa'rɨrɨ emɨnɨrɨ na'nɨ xegɨ' pokɨ' ɨ'a' nɨxɨrɨrɨ ronɨ.” urɨŋɨnigɨnɨ.
42003018	E nurɨrɨ a'ma' dɨŋɨ' oyaiwi'poyɨnɨrɨ xwɨyɨ'a' wi' wi' enɨ obaxɨ' urɨrɨ xwɨyɨ'a' yayɨ' winɨpaxɨ'pɨ rɨ'wɨ'yo Gorɨxo urowa're'napɨnɨ'o na'nɨ urɨrɨ nerɨ
42003019	gapɨmanɨ' Xeroto ɨ'wɨ' erɨ xexɨrɨ'mea'oya' apɨxɨ' Xerodiasi'yɨ rɨnɨŋi' ura'pɨrɨ yarɨŋagɨ Jono mɨxɨ' nurɨrɨ “Ɨ'wɨ' nɨ'nɨ joxɨ yarɨŋɨ'pɨ naŋɨ'manɨ. Dɨxɨ' rɨrɨxɨ'mea'oya' apɨxi' nura'pɨrɨ'na' ‘Naŋɨ' yarɨŋɨnɨ.’ rɨsimo'narɨnɨ?” urɨ'agɨ
42003020	Xeroto ɨ'wɨ' nɨ'nɨ apɨ neŋagɨ ai' a'mɨ wi'nɨ nerɨ Jonomɨ gwɨ' nɨyirɨ kɨrapusɨ' aŋɨ'yo ŋwɨra'rɨŋɨnigɨnɨ.
42003021	Jisaso, Jono sɨnɨ gwɨ' mɨŋwɨra'rɨnɨ' eŋa'na' a'ma'yo wayɨ' numeairɨ yarɨ'na', Jisaso enɨ nɨbɨrɨ Jono omɨ wayɨ' umeai'a'na' Jisaso e'ɨ' nɨrorɨ xano Gorɨxomɨ rɨxɨŋɨ' urarɨ'na' re eŋɨnigɨnɨ. Aŋɨ'namɨ da'nɨ o'ɨ' inɨrɨ
42003022	kwi'yɨ' Gorɨxoya' xawio'wɨ'nɨŋɨ' nimo'nɨrɨ o tɨ'ŋɨ' e na'nɨ weapɨrɨ aŋɨ'namɨ da'nɨ xwɨyɨ'a' wi' re rɨne'napɨrɨ “Gɨ' i'wɨ' dɨŋɨ' sɨxɨ' rɨyiŋa'oxɨnɨ, joxɨ na'nɨ aga yayɨ' ninarɨnɨ.” rɨne'napɨrɨ eŋɨnigɨnɨ.
42003023	Jisaso a'ma'yo iwamɨ'o' nure'wapɨyemerɨ'na' xegɨ' xwiogwɨ' 30 imo'nɨŋɨnigɨnɨ. Oxɨ' apɨxɨ' o na'nɨ dɨŋɨ' re yaiwiagɨ'a'rɨnɨ, “Josepomɨ xewaxorɨnɨ.” yaiwiagɨ'a'rɨnɨ. Josepomɨ xano Xiraiorɨnɨ.
42003024	Omɨ xano Matatorɨnɨ. Omɨ xano Ripaiorɨnɨ. Omɨ xano Merɨkaiorɨnɨ. Omɨ xano Janaiorɨnɨ. Omɨ xano Joseporɨnɨ.
42003025	Omɨ xano Matataiasorɨnɨ. Omɨ xano Emosorɨnɨ. Omɨ xano Neamorɨnɨ. Omɨ xano Esɨraiorɨnɨ. Omɨ xano Nagaiorɨnɨ.
42003026	Omɨ xano Meatorɨnɨ. Omɨ xano Matataiasorɨnɨ. Omɨ xano Semenorɨnɨ. Omɨ xano Josekorɨnɨ. Omɨ xano Jodaorɨnɨ.
42003027	Omɨ xano Joananorɨnɨ. Omɨ xano Resaorɨnɨ. Omɨ xano Serababerorɨnɨ. Omɨ xano Siarɨtierorɨnɨ. Omɨ xano Neraiorɨnɨ.
42003028	Omɨ xano Merɨkaiorɨnɨ. Omɨ xano Edaiorɨnɨ. Omɨ xano Kosamorɨnɨ. Omɨ xano Erɨmedamorɨnɨ. Omɨ xano Erorɨnɨ.
42003029	Omɨ xano Josuaorɨnɨ. Omɨ xano Eriesaorɨnɨ. Omɨ xano Jorimorɨnɨ. Omɨ xano Matatorɨnɨ. Omɨ xano Ripaiorɨnɨ.
42003030	Omɨ xano Simionorɨnɨ. Omɨ xano Judaorɨnɨ. Omɨ xano Joseporɨnɨ. Omɨ xano Jonamorɨnɨ. Omɨ xano Eraiakimorɨnɨ.
42003031	Omɨ xano Meriaorɨnɨ. Omɨ xano Menaorɨnɨ. Omɨ xano Matataorɨnɨ. Omɨ xano Netanorɨnɨ. Omɨ xano Depitorɨnɨ.
42003032	Omɨ xano Jesiorɨnɨ. Omɨ xano Obetorɨnɨ. Omɨ xano Bowasorɨnɨ. Omɨ xano Sarɨmonorɨnɨ. Omɨ xano Nasonorɨnɨ.
42003033	Omɨ xano Aminadaporɨnɨ. Omɨ xano Atɨminorɨnɨ. Omɨ xano Anaiorɨnɨ. Omɨ xano Xesɨronorɨnɨ. Omɨ xano Peresorɨnɨ. Omɨ xano Judaorɨnɨ.
42003034	Omɨ xano Jekoporɨnɨ. Omɨ xano Aisakorɨnɨ. Omɨ xano Ebɨrɨ'amorɨnɨ. Omɨ xano Tiraorɨnɨ. Omɨ xano Nexorɨnɨ.
42003035	Omɨ xano Serakorɨnɨ. Omɨ xano Reuorɨnɨ. Omɨ xano Perekorɨnɨ. Omɨ xano Ebeorɨnɨ. Omɨ xano Seraorɨnɨ.
42003036	Omɨ xano Kenanorɨnɨ. Omɨ xano Apakɨsatorɨnɨ. Omɨ xano Siemorɨnɨ. Omɨ xano Nowaorɨnɨ. Omɨ xano Remekorɨnɨ.
42003037	Omɨ xano Metusaraorɨnɨ. Omɨ xano Inokorɨnɨ. Omɨ xano Jaretorɨnɨ. Omɨ xano Maxararerorɨnɨ. Omɨ xano Kenanorɨnɨ.
42003038	Omɨ xano Inosorɨnɨ. Omɨ xano Setorɨnɨ. Omɨ xano Adamorɨnɨ. Omɨ xano Gorɨxorɨnɨ.
42004001	Jisaso kwi'yɨ' Gorɨxoya'pɨ omɨ nɨwi'mearɨ ukɨkayoŋa'na' iniɨgɨ' Jodanɨ rapa'yo da'nɨ peyarɨ'na' kwi'yɨ' Gorɨxoya'pɨ a'ma' dɨŋɨ' meaŋe nɨme'ra warɨ'na'
42004002	sɨ'a' 40 o'rarɨ'na' Obo “O eŋɨ' nea'nɨrɨ xano wimo'narɨŋɨ'pɨnɨ xɨ'dɨnɨrɨ'enɨŋoɨ?” nɨyaiwirɨ omɨ iwamɨ'o' nɨwi'wapɨyayirɨ yarɨ'na' sɨ'a' ayo aiwa' mɨnɨ' ne'ra nu'ɨsa'na' sɨ'a' 40 imo'na'na' rɨxa agwɨ' wiarɨ'na'
42004003	Obo re urɨŋɨnigɨnɨ, “Joxɨ nepa niai'wɨ' Gorɨxoya'oxɨ eŋa'na'yɨ' aiwa' nɨrɨ na'nɨ sɨ'ŋa' tɨyɨ', ‘Bisɨ'kerɨ'a' imo'neɨ.’ ureɨ.” urɨ'agɨ
42004004	Jisaso re urɨŋɨnigɨnɨ, “Oweoɨ, wi' e emɨme'ɨnɨ. Gorɨxoya' Bɨkwɨ'yo da'nɨ re nɨrɨnɨrɨ ea'nɨnɨ, ‘A'ma' aiwa' nɨpɨ'rɨ na'nɨnɨ dɨŋɨ' nɨmorɨ'na'yɨ', wi' dɨŋɨ' nɨyɨmɨŋɨ' imo'nɨŋɨ'pɨ meapaxɨ' menɨnɨ.’ rɨnɨŋagɨ na'nɨ joxɨ nɨrɨ'ɨ'pɨ wi' emɨme'ɨnɨ.” urɨŋɨnigɨnɨ.
42004005	Obo Jisaomɨ sea'yɨ e'mɨ nɨmea'a nɨpeyirɨ aŋɨ' nɨ'nɨ xwɨ'a' rɨri' nɨri'mɨnɨ na'nɨ imo'nɨŋɨ'yo aŋɨ'nɨ axi'na' sɨwa' nɨwirɨ
42004006	re urɨŋɨnigɨnɨ, “Aŋɨ' nɨ'nɨ xwɨ'a' rɨri' nɨri'mɨnɨ na'nɨ imo'nɨŋɨ'yo joxɨ sɨwa' siarɨŋa'pɨ ayɨ' nionɨya'rɨnɨ. Nɨ'nɨ rɨxa nɨgɨ'nɨ imo'nɨnɨ. ‘A'ma' womɨ mɨnɨ owimɨnɨ.’ nɨyaiwirɨ'na' ananɨ mɨnɨ wipaxɨ'rɨnɨ. Joxɨ nionɨ na'nɨ mɨŋɨ' xwɨ'a'yo nɨkwɨ'rorɨ nionɨ sea'yɨ e nɨme'a'na'yɨ' ayɨ' nɨ'nɨ weyɨ' meararɨgɨ'a'pɨ apɨ tɨ'nɨ dɨxɨ' siapɨmɨ'ɨnɨ.” urɨ'agɨ ai'
42004007	re urɨŋɨnigɨnɨ, “Aŋɨ' nɨ'nɨ xwɨ'a' rɨri' nɨri'mɨnɨ na'nɨ imo'nɨŋɨ'yo joxɨ sɨwa' siarɨŋa'pɨ ayɨ' nionɨya'rɨnɨ. Nɨ'nɨ rɨxa nɨgɨ'nɨ imo'nɨnɨ. ‘A'ma' womɨ mɨnɨ owimɨnɨ.’ nɨyaiwirɨ'na' ananɨ mɨnɨ wipaxɨ'rɨnɨ. Joxɨ nionɨ na'nɨ mɨŋɨ' xwɨ'a'yo nɨkwɨ'rorɨ nionɨ sea'yɨ e nɨme'a'na'yɨ' ayɨ' nɨ'nɨ weyɨ' meararɨgɨ'a'pɨ apɨ tɨ'nɨ dɨxɨ' siapɨmɨ'ɨnɨ.” urɨ'agɨ ai'
42004008	Jisaso re urɨŋɨnigɨnɨ, “Bɨkwɨ' Gorɨxoya'yo re nɨrɨnɨrɨ ea'nɨnɨ, ‘Dɨxɨ' A'mɨna' Gorɨxomɨnɨ mɨŋɨ' xwɨ'a'yo ɨkwɨ'rorɨ sea'yɨ e umerɨ erɨ'ɨnɨ.’ rɨnɨŋagɨ na'nɨ joxɨ nɨrarɨŋɨ'pɨ wi' e emɨme'ɨnɨ.” urɨŋɨnigɨnɨ.
42004009	Obo “Jisaso xegɨ' xano Gorɨxo eŋɨ' ea'nɨŋorɨ'anɨrɨ iwamɨ'o' owi'wapɨyinɨrɨ yapɨ' owi'wapɨyimɨnɨ.” nɨyaiwirɨ omɨ aŋɨ' Jerusaremɨyo na'nɨ nɨmea'a nurɨ aŋɨ' Gorɨxo na'nɨ rɨdɨyowa' yarɨgɨ'iwa'mɨ xegɨ' rɨkwɨ'yo nɨŋwɨra'rɨma'na' re urɨŋɨnigɨnɨ, “Joxɨ nepa niai'wɨ' Gorɨxoya'oxɨ eŋa'na'yɨ', xwɨ'a'mɨ na'nɨ nɨmawirɨ xeamoɨ.
42004010	Ayɨ' rɨpɨ na'nɨ rɨrarɨŋɨnɨ. Gorɨxoya' Bɨkwɨ'yo xwɨyɨ'a' rɨpɨ enɨ nɨrɨnɨrɨ ea'nɨnɨ, ‘Gorɨxo xegɨ' aŋɨ'najɨ' joxɨ na'nɨ pi'ra'nɨŋɨ' awi' ŋweapɨ'rɨ na'nɨ re urɨnɨŋoɨ, “Omɨ awi' mearo'poyɨ.” urɨnɨŋoɨ.’ nɨrɨnɨrɨ ea'nɨŋagɨ na'nɨ nɨmawirɨ xeamoɨ.” nurɨrɨ
42004011	re urɨŋɨnigɨnɨ, “Rɨpɨ enɨ nɨrɨnɨrɨ ea'nɨnɨ, ‘Joxɨ sɨkwɨ' sɨ'ŋa'yo pɨ'rɨ' uyɨkiea'mɨ' inɨrɨxɨnɨrɨ ayɨ' ɨ'a' rɨxɨrɨpɨ'rɨ we' awia' sipɨ'ra'oɨ.’ enɨ nɨrɨnɨrɨ ea'nɨŋagɨ na'nɨ ananɨ nɨmawirɨ xeamo'a'na' ‘Gorɨxomɨ xewaxorɨ'anɨ?’ siaiwimɨ'ɨnɨ.” urɨ'agɨ
42004012	Jisaso re urɨŋɨnigɨnɨ, “Nionɨ re da'nɨ nɨpie'rorɨ'na'yɨ', joxɨ nɨrarɨŋɨ'pa Gorɨxo aŋɨ'najɨ' nionɨ ɨ'a' nɨxɨrɨpɨ'rɨ nurowa're'napɨpaxɨ' ai' rɨpɨ enɨ nɨrɨnɨrɨ ea'nɨnɨ, ‘Dɨxɨ' A'mɨna' Gorɨxoya' eŋɨ' ea'nɨŋɨ'pimɨ iwamɨ'o' mɨwi'wapɨyipanɨ.’ ea'nɨŋagɨ na'nɨ wi' nɨmawirɨ xeamo'mɨme'ɨnɨ.” urɨŋɨnigɨnɨ.
42004013	E ura'na' obo iwamɨ'o' nɨ'nɨ e nɨwi'wapɨyi'ɨsa'na' omɨ pɨ'nɨ nɨwia'rɨmɨ nurɨ ida'na' a'mɨ wi'wapɨyipaxɨ' imo'na'na' na'nɨ wenɨŋɨ' nerɨ ŋweaŋɨnigɨnɨ.
42004014	Jisaso kwi'yɨ' Gorɨxoya'pɨ ukɨkayoŋagɨ a'ma' dɨŋɨ' meaŋe pɨ'nɨ nɨwia'rɨmɨ nurɨ a'mɨ Gariri pɨropenɨsɨ'yo nemerɨ pɨ'ne' o na'nɨ pɨropenɨsɨ' ayo amɨ amɨ yanɨ' iwe'nɨmearɨ'na'
42004015	o aŋɨ' apɨ apimɨ nemerɨ wigɨ' rotu' aŋɨ'yo ure'wapɨyemearɨ'na' oxɨ' apɨxɨ' nɨ'nɨ xɨ'omɨ sea'yɨ e umeaagɨ'a'rɨnɨ.
42004016	Jisaso Nasaretɨyo na'nɨ nurɨ —Aŋɨ' ayo xɨ'o sɨnɨ onɨmia' i'na' nɨŋwearɨ xwe' iwiaroŋɨ'yo na'nɨ nurɨ xegɨ' i'ni'na' yarɨŋɨ'pa Sabarɨ'a'yo rotu' aŋɨ'yo nɨpa'wirɨ Bɨkwɨ' Gorɨxoya' ɨ'a' ro'mɨnɨrɨ na'nɨ e'ɨ' nɨrorɨ
42004017	rɨxa Bɨkwɨ' Gorɨxoya' wɨ'a' ro'kiamoagɨ' Aisaiaoyɨ rɨnɨŋo eaŋɨ'pɨ umeai'a'na' o nɨparɨrɨ xwɨyɨ'a' rɨpɨ rɨnɨŋe na'nɨ pɨ'a' nerɨ nɨwɨnɨrɨ'na' ɨ'a' re roŋɨnigɨnɨ,
42004018	“Kwi'yɨ' Gorɨxoya'pɨ nionɨ nɨkɨkayonɨ. Nionɨ a'ma' uyi'peayɨ'yo xwɨyɨ'a' yayɨ' winɨpaxɨ' imo'nɨŋɨ'pɨ urɨmɨ'a na'nɨ nɨrɨ'pearɨ a'ma' ɨ'a' xeŋwɨra'rɨnɨŋɨ'yo ‘Sɨnɨ seyɨ'ne' ɨ'a' mɨseaxeŋwɨra'rɨnɨ. Ananɨ u'poyɨ.’ urɨmɨ'a na'nɨ nɨrowa're'napɨrɨ a'ma' sɨŋwɨ' supa'rɨgɨ'a'yo ‘Ananɨ sɨŋwɨ' noxoarɨ anɨ'poyɨ.’ urɨmɨ'a na'nɨ nɨrowa're'napɨrɨ a'ma' iwaŋɨ' me'pero xopɨra'rɨ' wiro egɨ'a'yo yea'yɨ' imɨxɨmɨ'a na'nɨ nɨrowa're'napɨrɨ
42004019	‘Gorɨxo xegɨ' a'ma' e'ɨ' uminɨnɨyɨ' aŋwɨ ayorɨnɨ.’ urɨmɨ'a na'nɨ nɨrowa're'napɨrɨ eŋɨ'rɨnɨ.” Jisaso ɨ'a' e nɨroa'rɨmɨ
42004020	Bɨkwɨ' a'mɨ nɨxopemɨxa'rɨma'na' rotu' aŋɨ' mearɨŋɨ' womɨ mɨnɨ nɨwima'na' e'ɨ' nɨŋwearɨ a'ma' rotu' aŋɨ'yo ŋwɨxapɨgɨ'a'yɨ' omɨnɨ sɨŋwɨ' agwɨ' nɨwɨga warɨ'na'
42004021	o “Xɨ'o na'nɨ rɨ'a rarɨnɨ?” oyaiwi'poyɨnɨrɨ iwamɨ'o' nurɨrɨ re urɨŋɨnigɨnɨ, “Agwɨnɨ rɨ'wamɨŋɨ' nionɨ ɨ'a' ro'a'pɨ seyɨ'ne' arɨ'a' nɨwirɨ'na' rɨxa xɨxenɨ imo'nɨgoɨ.” ura'na'
42004022	nɨ'nɨ o na'nɨ naŋɨ'nɨ nɨra uro xwɨyɨ'a' awɨ'i'nɨŋɨ' yarɨŋɨ' xɨ'o rɨ'ɨ' jɨ'apɨ na'nɨ dɨŋɨ' nɨpɨki'ga uro nero ai' re rɨnɨgɨ'awixɨnɨ, “A'ma' royɨ' sa aŋɨ' re da'ŋɨ' Josepomɨ xewaxorɨnɨ. Arɨge nerɨ nɨjɨ'a' xwe' apɨ imo'nɨŋɨ'rɨ'anɨ?” rɨnarɨ'na'
42004023	o re urɨŋɨnigɨnɨ, “Seyɨ'ne' ewayɨ' xwɨyɨ'a' rɨpɨ nɨnɨrɨpɨ'ra'oɨ, ‘Joxɨ nepa xwɨroxɨ eŋa'na'yɨ', jɨwanɨŋoxɨ pi'ra'nɨŋɨ' imɨxɨneɨ.’ nɨrɨpɨ'ra'oɨ. E nɨnɨrɨro'na' re nɨrɨpɨ'ra'oɨ, ‘ “Emɨmɨ' amɨpi' aŋɨ' Kapaneamɨyo eŋoɨ.” rarɨŋagɨ'a arɨ'a' wiŋwa'pɨ a'mɨ dɨxɨ' aŋɨ' re enɨ emɨmɨ' neaiɨ.’ nɨrɨpɨ'ra'oɨ.” nurɨrɨ
42004024	re urɨŋɨnigɨnɨ, “Nepa seararɨŋɨnɨ. Wɨ'a' ro'kiamoarɨŋɨ' wo o xegɨ' aŋɨ'yo na'nɨ nurɨ Gorɨxoya' xwɨyɨ'a' ura'na' xegɨ' a'ma' e ŋweagɨ'a'yɨ' omɨ mi'mɨnarɨgɨ'a'manɨ.
42004025	E nerɨ aiwɨ nionɨ nepa seararɨŋagɨ pi'ra'nɨŋɨ' arɨ'a' ni'poyɨ. Eŋi'na' wɨ'a' ro'kiamoagɨ' Iraijao emearɨ'na' agwɨ' aŋɨ' pɨrɨ'nɨ erɨ inia' meapa erɨ a'ma' nɨ'nɨ aiwa' na'nɨ dɨ'wɨ' ikeamo'nɨro eŋa'na' Isɨrerɨyɨ' apɨxɨ' anɨ' obaxɨ' ŋweaŋagɨ'a aiwɨ
42004026	Gorɨxo Iraijao i'wamɨ wi'mɨ arɨra' wi'wɨnɨgɨnɨrɨ murowa'rɨ' e'ma'yɨ' apɨxɨ' wi'mɨnɨ —I' Saidonɨ tɨ'ŋɨ' e aŋɨ' onɨmia' Seraparɨ rɨnɨŋɨ' bimɨ da'ŋi'rɨnɨ. I'mɨnɨ arɨra' wi'wɨnɨgɨnɨrɨ wa'rɨŋɨnigɨnɨ.” nurɨrɨ
42004027	re urɨŋɨnigɨnɨ, “Eŋi'na' wɨ'a' ro'kiamoagɨ' Iraisao nemerɨ'na' enɨ Isɨrerɨyɨ' obaxɨ' peyɨyɨ' tɨ'gɨ'a'yɨ' egɨ'a' aiwɨ Iraisao ayo womɨ naŋɨ' wimɨxagɨ'manɨ. E'ma'yɨ' womɨnɨ —O Siria da'ŋɨ' xegɨ' yoɨ' Nemenorɨnɨ. Omɨnɨ naŋɨ' wimɨxɨŋɨ'rɨnɨ.” ura'na'
42004028	a'ma' nɨ'nɨ rotu' aŋɨ'yo ŋweagɨ'a' arɨ'a' e nɨwiro'na' xwioxɨ'yo da'nɨ rɨ'a' a'pia'wɨ'nɨŋɨ' nɨwo'ro'a nuro
42004029	nɨwia'pɨ'nɨmearo omɨ ɨ'a' nɨxɨrɨro wigɨ' aŋɨ'yo da'nɨ nɨxoyɨ'pio'a nuro dɨ'wɨ' mɨŋɨ' wigɨ' aŋɨ' mɨrɨnɨŋɨ'pimɨ da'nɨ mamo'wa'ranɨro na'nɨ xɨxoyɨ'piɨ' nɨme'ra yarɨ'na'
42004030	o a'wɨnɨmɨ nɨye'ki'nɨmɨ xegɨ' dɨŋɨ' tɨ'nɨ uŋɨnigɨnɨ.
42004031	Jisaso Gariri pɨropenɨsɨ'yo nemerɨ'na' aŋɨ' xegɨ' yoɨ' Kapaneamɨyo nɨre'morɨ Sabarɨ'a'yo nure'wapɨyirɨ yarɨ'na'
42004032	a'ma' ayɨ' arɨ'a' nɨwiro'na' o xwɨyɨ'a' apɨ xia'wo'nɨŋɨ' rarɨŋagɨ nɨwɨnɨro mɨŋɨ' sɨ'ŋa' nɨwea'nɨro yarɨ'na' re eŋɨnigɨnɨ.
42004033	A'ma' rotu' aŋɨ'yo ŋweagɨ'a'yɨ' wo —O imɨ'o' dɨŋɨ' xɨxe'roarɨŋorɨnɨ. O nɨwia'pɨ'nɨmearɨ makɨrɨ'wɨ' nɨmorɨ
42004034	re urɨŋɨnigɨnɨ, “Ai! Nasaretɨ da'ŋɨ' Jisasoxɨnɨ, none pi' neaimɨnɨrɨ barɨŋɨnɨ? Xwɨrɨ'a' neaikɨxe'mɨnɨrɨ rɨbarɨŋɨnɨ? Joxɨ na'nɨ nionɨ nɨjɨ'a'rɨnɨ. Gorɨxo xewaxoxɨ xɨ'o rɨrɨ'pea'oxɨrɨnɨ.” ura'na'
42004035	Jisaso mɨxɨ' nurɨrɨ re urɨŋɨnigɨnɨ, “A'mɨ bɨ mɨrɨpa eɨ. Omɨ pɨ'nɨ nɨwia'rɨmɨ uɨ.” ura'na' re eŋɨnigɨnɨ. Imɨ'o a'ma' omɨ xwɨrɨ'a' wi' mikɨxe' a'ma'yo a'wɨnɨmɨ da'nɨ meaŋɨ'nɨ neaa'rɨmɨ uŋɨnigɨnɨ.
42004036	Meaŋɨ'nɨ neaa'rɨmɨ u'a'na' a'ma' nɨ'nɨ o'ɨ' nika'rɨnɨro re rɨnɨgɨ'awixɨnɨ, “Xwɨyɨ'a' oya' eŋɨ' sɨxɨ' ea'nɨnɨ. O ne'nɨ' tɨ'ŋo'nɨŋɨ' nɨrɨrɨ'na' sekaxɨ' ura'na' imɨ'o' ai' arɨ'a' nɨwiro e'ɨ' warɨŋoɨ.” nɨrɨnɨro yarɨ'na'
42004037	xwɨyɨ'a' o yarɨŋɨ'pɨ na'nɨ pɨropenɨsɨ' ayo amɨ amɨ yanɨ' iwe'nɨmeŋɨnigɨnɨ.
42004038	Jisaso nɨwia'pɨ'nɨmea'mɨ rotu' aŋɨ'yo pɨ'nɨ nɨwia'rɨmɨ nɨpeyearɨ xegɨ' wiepɨsarɨŋɨ' wo Saimonoyɨ rɨnɨŋoya' aŋɨ'yo na'nɨ nurɨ nɨpa'wirɨ omɨ xɨneagwi' rɨ'a' pɨrɨ' wiarɨŋagɨ na'nɨ i'mɨ naŋɨ' owimɨxɨnɨrɨ yarɨŋɨ' wi'agɨ'a
42004039	o i' sa' weŋe na'nɨ nurɨ nɨro'ma'na' rɨ'a' pɨrɨ'yo mɨxɨ' ura'na' re eŋɨnigɨnɨ. Sɨmɨxɨ'pɨ i'mɨ pɨ'nɨ nɨwia'rɨmɨ u'a'na' i' rɨxa aŋɨ'nɨ nɨwia'pɨ'nɨmearɨ aiwa' pɨrɨ' nɨmearɨ nɨwia uŋɨnigɨnɨ.
42004040	A'ma' aŋɨ' apimɨ da'ŋɨ'yɨ' sogwɨ' rɨxa nipɨ'mea'a'na' wigɨ' a'ma' sɨmɨxɨ' xɨxegɨ'nɨ yarɨgɨ'a'yɨ' nɨmea'mɨ Jisaso tɨ'ŋɨ' e na'nɨ ba'na' o a'ma' ayɨ' ayo we' sea'yɨ e ikwɨkwia'rɨmɨ' erɨ naŋɨ' imɨmɨxɨmɨ' erɨ yarɨ'na'
42004041	imɨ'o' a'ma' ayo wi'yo obaxɨ' xɨxe'roarɨŋɨ'yɨ' a'ma' ayo pɨ'nɨ nɨwia'rɨmɨ nuro'na' makɨrɨ'wɨ' nɨmoayiro re urayigɨ'awixɨnɨ, “Niai'wɨ' Gorɨxoya'oxɨrɨnɨ.” urayarɨŋagɨ'a o imɨ'owa xɨ'o arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'o eŋagɨ na'nɨ nɨjɨ'a' imo'nɨŋagɨ'a na'nɨ o mɨxɨ' nurɨrɨ “A'mɨ bɨ mɨrɨpa e'poyɨ.” ururɨmɨ' nerɨ e ne'ɨsa'na'
42004042	sa' weŋo wɨ'a' mo'nɨŋɨ'mɨ nɨwia'pɨ'nɨmea'mɨ a'ma' mayɨ' e na'nɨ nurɨ ŋweaŋa'na' a'ma' oxɨ' apɨxɨ' nɨ'nɨ o na'nɨ pɨ'a' nemero omɨ nɨwi'mearo'na' “Nene pɨ'nɨ nɨneawia'rɨmɨ mupanɨ.” uranɨro yarɨŋagɨ'a aiwɨ
42004043	o re urɨŋɨnigɨnɨ, “Gorɨxo re nɨrowa're'napɨŋɨ'rɨnɨ, ‘Aŋɨ' ayɨ' ayo re urɨme'ɨrɨxɨnɨ, “Gorɨxo xwioxɨ'yo mɨmea'mɨ' nerɨ seameŋweanɨ'a na'nɨ seyɨ'ne' nɨsanɨro ŋwea'ɨ'rɨxɨnɨ.” urɨme'ɨrɨxɨnɨ.’ nɨrowa'rɨ'ɨ' eŋagɨ na'nɨ aŋɨ' wi'yo xwɨyɨ'a' yayɨ' winɨpaxɨ' imo'nɨŋɨ' apɨ urɨmɨnɨrɨ enɨ xe oumɨnɨ.” nurɨmɨ nurɨ
42004044	Judayɨ'ya' aŋɨ' apɨ apimɨ rotu' aŋɨ' mɨrɨnɨŋɨ'yo da'nɨ nure'wapɨya uŋɨnigɨnɨ.
42005001	Jisaso ipi' xegɨ' yoɨ' Genesaretɨpa'mɨ e'ɨ' nɨro'ma'na' xwɨyɨ'a' Gorɨxoya' urarɨ'na' a'ma' obaxɨ' arɨ'a' wianɨro na'nɨ xɨmɨxɨmɨ' ninɨro Jisasomɨ ɨkwɨkwierɨ' winarɨ'na'
42005002	ewe' bɨ'xau', ya'nɨpa'mɨ tɨ'a' bɨ'xau' weŋagɨ nɨwɨnɨrɨ peyɨ' a'pearɨgɨ'a'wa ewe' apɨ'xau'mɨ da'nɨ nayoa'ma'na' wigɨ' ubenɨ' igɨ'a' eaarɨŋagɨ'a nɨwɨnɨmɨ nurɨ
42005003	ewe' bɨ'ba' Saimonoya'pa'mɨ nɨpɨxemoa'nɨrɨ yarɨŋɨ' re wiŋɨnigɨnɨ, “Inɨki' tɨ'ŋɨ' re pɨ'nɨ nɨwia'rɨmɨ na' jɨ'e onɨmia'pɨ ananɨ nɨwanɨre'wiɨ?” nurɨrɨ e'ɨ' nɨŋwea'ma'na' ewe' apa'mɨ da'nɨ oxɨ' apɨxɨ' ipi' maŋɨ'pa' tɨ'ŋɨ' e ro'wapɨgɨ'a'yo nure'wapɨyirɨ
42005004	rɨxa nɨpɨnɨ nura'rɨma'na' Saimonomɨ re urɨŋɨnigɨnɨ, “Ipi' na' mɨ'mɨ eŋe na'nɨ nɨmea'mɨ nuri peyɨ' ɨ'a'yo mɨnɨnɨ na'nɨ ubenɨ' mamo'wa'rɨ'piyɨ.” urɨ'agɨ
42005005	Saimono re urɨŋɨnigɨnɨ, “Negɨ' neamemearɨŋoxɨnɨ, sɨ'a' rɨyimɨ a'rɨ'wɨyimɨ peyɨ' ɨ'a' wi' nɨmɨnɨrɨ'enɨŋoɨnɨrɨ anɨŋɨ' minɨ' me'pearɨŋa'na' wɨ'a' neao'goɨ. E nerɨ aiwɨ joxɨ e yearɨ'agɨ na'nɨ ye iwamɨ'o' mamo'wa'ranɨ'wiɨ.” nurɨrɨ
42005006	mamo'wa'ra'na' re eŋɨnigɨnɨ. Ubenɨ' u' peyɨ' obaxɨ'yo nɨmudɨ'morɨ rɨxa arɨ'ki'nɨmɨnɨrɨ yarɨŋagɨ nɨwɨnɨri
42005007	wigɨ' wɨ'wau'mɨ ewe' bɨ'ba'mɨ ŋweagɨ'i'wau' saŋɨ' oyeara'pɨ'piyɨnɨrɨ wa'pia' nɨwiri awau' nɨbɨri ubenɨ' nɨmɨxearo ewe'pɨ'xau'mɨ ikwia'ra'na' ewe'pɨ'xau' rɨxa na' i'nɨmɨnɨrɨ yarɨŋagɨ
42005008	Saimonɨ Pitao sɨŋwɨ' e nɨwɨnɨrɨ na'nɨ Jisasoya' sɨkwɨ' tɨ'ŋɨ' e mɨŋɨ' xwɨ'a'yo nɨkwɨ'rorɨ re urɨŋɨnigɨnɨ, “A'mɨna'oxɨnɨ, nionɨ ɨ'wɨ' yarɨŋa'onɨ eŋagɨ na'nɨ pɨ'nɨ nɨnɨwia'rɨmɨ uɨ.” nurɨrɨ
42005009	peyɨ' aga xwe' nɨmearo na'nɨ o tɨ'nɨ xegɨ' a'ma' nɨkumɨxɨnɨrɨ peyɨ' na'nɨ yarɨgɨ'a'wa tɨ'nɨ ududɨ' nika'rɨnɨro
42005010	Sebediomɨ xewaxowau' Jemiso tɨ'nɨ xogwa'o Jono tɨ'nɨ awau' Saimonomɨ nɨkumɨxɨnɨri peyɨ' na'nɨ yarɨgɨ'i'wau' enɨ ududɨ' ika'rɨnarɨ'na' Jisaso Saimonomɨ re urɨŋɨnigɨnɨ, “Joxɨ wa'yɨ' mika'rɨnɨpanɨ. Agwɨ re da'nɨ peyɨ' na'nɨ yarɨŋɨ'pa'nɨŋɨ' a'ma' na'nɨ enɨ e ne'ra urɨ'a'rɨnɨ. A'ma' nionɨ nɨxɨ'dɨpɨ'rɨ'a na'nɨ wirɨmearɨ'a'rɨnɨ.” nurɨma'na' eŋa'na'
42005011	awa ewe' nɨmea'mɨ nɨbɨro ya'nɨ e da'nɨ nayoaro ewe' peyɨ' amɨpi' e nɨtɨmɨ omɨ nɨxɨ'da ugɨ'awixɨnɨ.
42005012	Jisaso aŋɨ' wi'yo nemerɨ aŋɨ' bimɨ ŋweaŋa'na' a'ma' wo —O peyɨyɨ' pɨpɨ'rɨmɨ'o' ya'rɨŋorɨnɨ. O Jisasomɨ nɨwɨnɨrɨ'na' oya' sɨkwɨ' tɨ'ŋɨ' e sɨ'mɨmaŋɨ' xwɨ'a'yo nɨkwɨ'rorɨ waunɨ' re urɨŋɨnigɨnɨ, “A'mɨna'oxɨnɨ, joxɨ naŋɨ' nimɨxɨmɨnɨrɨ'na'yɨ' ananɨ naŋɨ' nimɨxɨpaxɨ'rɨnɨ.” urɨ'agɨ
42005013	Jisaso we' nɨmoaurɨ omɨ sea'yɨ e nikwia'rɨma'na' re urɨŋɨnigɨnɨ, “Nionɨ ‘Joxɨ naŋɨ' oimo'nɨnɨ.’ nimo'narɨnɨ. Rɨxa naŋɨ' imo'neɨ.” ura'na' re eŋɨnigɨnɨ. Peyɨyɨ' apɨ rɨxa naŋɨ' imo'na'na'
42005014	Jisaso “A'ma' wi'yo nionɨ simɨxɨ'a'yɨ' na'nɨ a'waŋɨ' murɨpa eɨ.” nurɨrɨ a'ma' o Moseso eŋi'na' ŋwɨ' ikaxɨ' ragɨ'pɨ me' a'ma'yo xewanɨŋo a'waŋɨ' nura emenɨgɨnɨrɨ e nurɨrɨ a'mɨ re urɨŋɨnigɨnɨ, “Ami'na' apaxɨ'pa'nɨŋɨ' imo'nɨgɨ'a'wa tɨ'ŋɨ' e na'nɨ nurɨ womɨ sɨwa' nɨwinɨrɨ naŋwɨ' rɨdɨyowa' na'nɨ negɨ' arɨ'o Moseso eŋi'na' sekaxɨ' nearagɨ'yɨ' bɨ rɨdɨyowa' sia'rirɨ joxɨ naŋɨ' imo'nɨ'ɨ'yɨ' na'nɨ a'waŋɨ' rɨrɨ enɨ mɨnɨ wi'ɨrɨxɨnɨ.” Jisaso sekaxɨ' e urɨ'agɨ ai'
42005015	xwɨyɨ'a' emɨmɨ' amɨpi' Jisaso yayiŋɨ'yɨ' na'nɨ yanɨ' rɨxa na' jɨ'amɨ niwe'a nemerɨ yarɨ'na' oxɨ' apɨxɨ' obaxɨ' omɨ arɨ'a' wianɨro na'nɨ bɨro sɨmɨxɨ' wiarɨŋɨ'yɨ' naŋɨ' oneaimɨxɨnɨrɨ bɨro nero o tɨ'ŋɨ' e nɨpɨ'nɨro nɨŋwearo e yayarɨ'na'
42005016	o i'ni'na' a'ma' dɨŋɨ' meaŋe na'nɨ nɨwayirɨ Gorɨxomɨ xwɨyɨ'a' rɨrɨmɨ' wiagɨ'rɨnɨ.
42005017	O sɨ'a' wɨyimɨ a'ma'yo ure'wapɨyarɨ'na' a'ma' wa Parisiyɨ rɨnɨŋɨ'yɨ' wa tɨ'nɨ Gorɨxoya' ŋwɨ' ikaxɨ' ure'wapɨyarɨgɨ'a'yɨ' wa tɨ'nɨ —Awa Gariri pɨropenɨsɨ'yo aŋɨ' ayɨ' ayo da'nɨ bɨmiro Judia pɨropenɨsɨ'yo aŋɨ' ayɨ' ayo da'nɨ bɨmiro Isɨrerɨyɨ' aŋɨ' xwe' Jerusaremɨ da'nɨ enɨ bɨro egɨ'a'warɨnɨ. Awa Jisaso ure'wapɨyarɨŋe e'ɨ' nɨŋwearo arɨ'a' wiarɨ'na' Jisaso a'ma' sɨmɨxɨ' wiarɨŋɨ'yo naŋɨ' owimɨxɨmɨnɨrɨ na'nɨ eŋɨ' sɨxɨ' ea'nɨŋɨ' Gorɨxoya'pɨ ukɨkayoŋa'na' re eŋɨnigɨnɨ.
42005018	A'ma' wa wigɨ' a'ma' womɨ —O eŋɨ' nɨ'nɨ sɨwi'mɨ' ya'rɨŋorɨnɨ. Omɨ i'kwiaŋwɨ'yo nɨtɨro Jisaso naŋɨ' owimɨxɨnɨrɨ nɨmea'mɨ nɨbɨro “Nɨmea'mɨ nɨpa'wirane Jisasoya' sɨ'mɨmaŋɨ'mɨnɨ aŋwɨ e owɨ'ra'raneyɨ.” nɨrɨro e'ɨ'a'yɨ'
42005019	a'ma' obaxɨ' aŋɨ' ɨ'wi' e pɨ'kwɨpɨ'kwɨ' inɨŋagɨ'a o'ɨ' na'nɨ pɨ'a' nɨmegɨnɨro aŋiwa'mɨ nɨmea'mɨ nɨxe'ga nɨpeyiro aŋɨ' sɨ'a' tɨnɨŋɨ'yɨ' wi' nɨpɨneaayiro dae nɨtɨma'na' i'kwiaŋwɨ'na tɨ'nɨ gwɨ' nɨyiro a'ma' aŋɨ'yo i'nɨmɨ epɨ'royɨ' egɨ'a'yo a'wɨnɨmɨ gwɨ'ri' e e nɨmamo'wa'ra nɨwepɨ'nɨro Jisaso sɨ'mɨmaŋɨ' tɨ'ŋɨ'mɨnɨ ta'na'
42005020	Jisaso eŋɨ' nɨ'nɨ sɨwi'mɨ' eŋoya' a'ma' nɨ'nɨ xɨ'o na'nɨ dɨŋɨ' wɨkwɨ'roro “Jisaso ananɨ naŋɨ' imɨxɨpaxɨ'rɨnɨ.” wiaiwiro yarɨŋagɨ'a nɨwɨnɨrɨ re urɨŋɨnigɨnɨ, “A'ma'oxɨnɨ, dɨxɨ' ɨ'wɨ' yarɨŋɨ'pɨ rɨxa yokwarɨmɨ' sii'ɨnɨ.” ura'na'
42005021	Gorɨxoya' ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Parisiowa tɨ'nɨ ikeagɨgwɨ' re nɨrɨga ugɨ'awixɨnɨ, “A'ma' royɨ' gorɨ'anɨ? Gorɨxomɨ rɨperɨrɨ' numearɨrɨ yarɨŋɨ' royoɨ? A'ma' ɨ'wɨ' yarɨgɨ'a'yɨ' yokwarɨmɨ' yarɨŋɨ' royɨ' gorɨ'anɨ? E yarɨŋɨ'yɨ' sa Gorɨxorɨnɨ.” rɨnarɨŋagɨ'a
42005022	Jisaso xegɨ' dɨŋɨ' tɨ'nɨ adadɨ' nɨwirɨ re urɨŋɨnigɨnɨ, “Nionɨ na'nɨ segɨ' xwioxɨ'yo da'nɨ pi' na'nɨ dɨŋɨ' e moarɨŋoɨ?” nurɨrɨ
42005023	re urɨŋɨnigɨnɨ, “A'ma' wo ɨ'wɨ' ika'rɨnɨŋɨ' nionɨ yokwarɨmɨ' wii'a'na'yɨ', i'nɨmɨ imo'nɨŋagɨ na'nɨ a'ma' woxɨ sɨŋwɨ' tɨ'nɨ sɨŋwɨ' wɨnɨpaxɨ' menɨnɨ. E nerɨ aiwɨ nionɨ a'ma' eŋɨ' nɨ'nɨ sɨwi'mɨ' eŋɨ' womɨ ‘Rɨxa nɨwia'pɨ'nɨmearɨ dɨxɨ' i'kwiaŋwɨ' nɨmea'mɨ uɨ.’ ura'na'yɨ', o naŋɨ' imo'nɨ'agɨ a'ma' nɨyɨ'ne'nɨ sɨŋwɨ' tɨ'nɨ sɨŋwɨ' wɨnɨpaxɨ'rɨnɨ.” nurɨrɨ
42005024	re urɨŋɨnigɨnɨ, “Nɨyɨ'ne'nɨ nionɨ na'nɨ re niaiwipɨ'rɨ, ‘A'ma' imo'nɨŋo ananɨ a'ma' xwɨ'a' tɨ'yo da'ŋɨ'yɨ' ɨ'wɨ' ika'rɨnɨ'a'pɨ enɨ ananɨ yokwarɨmɨ' wiipaxorɨ'anɨ?’ niaiwipɨ'rɨ na'nɨ pi'ra'nɨŋɨ' sɨŋwɨ' nanɨ'poyɨ.” nurɨrɨ eŋɨ' sɨwi'mɨ' eŋomɨ re urɨŋɨnigɨnɨ, “Nionɨ re rɨrarɨŋɨnɨ, ‘Joxɨ nɨwia'pɨ'nɨmearɨ dɨxɨ' i'kwiaŋwɨ' nɨmea'mɨ aŋɨ' e na'nɨ uɨ.’ rɨrarɨŋɨnɨ.” ura'na' re eŋɨnigɨnɨ.
42005025	O a'ma' nɨ'nɨ sɨŋwɨ' anɨgɨ'e da'nɨ rɨxa naŋɨ' nimo'nɨrɨ nɨwia'pɨ'nɨmearɨ xegɨ' i'kwiaŋwɨ' sa' weŋɨ'na nɨmearɨ xwaŋwɨ' ni'kwo'nɨmɨ nɨpeyearɨ Gorɨxomɨ sea'yɨ e nume'ra xegɨ' aŋɨ' e na'nɨ u'a'na'
42005026	oxɨ' apɨxɨ' nɨ'nɨ o'ɨ' nika'rɨnɨro Gorɨxomɨ sea'yɨ e numero wigɨ' xwioxɨ'yo da'nɨ sɨrɨ' nɨpɨki'nɨro re nɨrɨga ugɨ'awixɨnɨ, “Agwɨ xegɨ' bɨ e'agɨ ri'yɨ' wɨnɨ'wɨnɨ.” rɨgɨ'awixɨnɨ.
42005027	Jisaso e da'nɨ nɨpeyearɨ nurɨ'na' a'ma' nɨgwɨ' takisɨ' na'nɨ ura'parɨŋɨ' wo —O xegɨ' yoɨ' Ripaiorɨnɨ. Xegɨ' yoɨ' a'mɨ bɨ Matɨyuorɨnɨ. O xegɨ' opisɨ' aŋɨ'yo e'ɨ' ŋweaŋagɨ Jisaso sɨŋwɨ' e nɨwɨnɨrɨ re urɨŋɨnigɨnɨ, “Joxɨ nɨxɨ'deɨ.” ura'na'
42005028	o nɨwia'pɨ'nɨmearɨ xegɨ' amɨpi' nɨ'nɨ e pɨ'nɨ nɨwia'rɨmɨ Jisasomɨ uxɨ'dɨŋɨnigɨnɨ.
42005029	Jisaso na'nɨ xegɨ' aŋɨ'yo aiwa' xwe' bɨ rɨyamɨ' nerɨ ŋweaŋa'na' takisɨ' na'nɨ nɨgwɨ' ura'parɨgɨ'a' wa tɨ'nɨ a'ma' wi'nɨyɨ' tɨ'nɨ nɨbɨro nawi'nɨ awau' tɨ'nɨ nɨŋwea'ma'na' aiwa' nɨnɨro yarɨ'na'
42005030	Parisi wa tɨ'nɨ Gorɨxoya' ŋwɨ' ikaxɨ' ea'nɨŋɨ'pɨ mewegɨ'a' wo tɨ'nɨ Jisaso na'nɨ wiepɨsarɨŋowamɨ anɨŋu'mɨ' ikaxɨ' nurɨro re urɨgɨ'awixɨnɨ, “Soyɨ'ne' takisɨ' na'nɨ nɨgwɨ' ura'parɨgɨ'a' awa tɨ'nɨ a'ma' ɨ'wɨ' yarɨgɨ'a' wi'nɨyɨ' tɨ'nɨ pi' na'nɨ iniɨgɨ' nɨro aiwa' nɨro yarɨŋoɨ?” urɨ'agɨ'a
42005031	Jisaso ewayɨ' xwɨyɨ'a' rɨpɨ urɨŋɨnigɨnɨ, “A'ma' naŋɨ' yarɨgɨ'a'yɨ' naŋɨ' oneaimɨxɨnɨrɨ xwɨrɨ' tɨ'ŋɨ' e na'nɨ warɨgɨ'a'ranɨ? Oweoɨ! Sɨmɨxɨ' yarɨgɨ'a'yɨ'nɨ xwɨrɨ' tɨ'ŋɨ' e na'nɨ warɨgɨ'a'rɨnɨ.” Ewayɨ' xwɨyɨ'a' apɨ nurɨrɨ
42005032	re urɨŋɨnigɨnɨ, “Nionɨ a'ma' we' ro'nɨŋɨ' imo'nɨgɨ'a'yɨ' wigɨ' yarɨgɨ'a'yɨ' rɨ'wɨ'mɨnɨ mamoro sanɨŋɨ' imo'nɨro oe'poyɨnɨrɨ bɨŋa'manɨ. Ɨ'wɨ' yarɨgɨ'a'yɨ' rɨ'wɨ'mɨnɨ mamoro sanɨŋɨ' imo'nɨro oe'poyɨnɨrɨ bɨŋa'rɨnɨ.” urɨŋɨnigɨnɨ.
42005033	A'ma' wa Jisasomɨ re urɨgɨ'awixɨnɨ, “Jono wiepɨsarɨŋowa i'ni'na' aiwa' ŋwɨ'a' ŋwɨra'rɨnɨro Gorɨxomɨ rɨxɨŋɨ' urɨro yayarɨgɨ'a'rɨnɨ. Parisiowaya' wiepɨsarɨŋowa enɨ axɨ'pɨ yarɨgɨ'a'rɨnɨ. E nero aiwɨ joxɨ wiepɨsarɨŋɨ'yɨ' aiwa' ŋwɨ'a' bɨ mɨŋwɨra'rɨnɨ' i'ni'na' aiwa' nɨro iniɨgɨ' nɨro yarɨgɨ'a'rɨnɨ.” urɨ'agɨ'a
42005034	Jisaso “Nionɨ gɨ' wiepɨsarɨŋa'owa tɨ'nɨ ŋweaŋa'na' awa aiwa' ŋwɨ'a' ŋweapaxɨ'manɨ.” urɨmɨnɨrɨ na'nɨ ewayɨ' xwɨyɨ'a' rɨpɨ urɨŋɨnigɨnɨ, “A'ma' wo apɨxɨ' mea'mɨnɨrɨ aiwa' imɨxɨ'ɨ'yɨ' a'ma' aiwa' apɨ nɨpɨ'rɨ na'nɨ bɨ'a'yɨ' apɨxɨ' mea'o sɨnɨ ayɨ' tɨ'nɨ ŋweaŋa'na' aiwa' ŋwɨ'a' ŋwɨra'rɨnarɨgɨ'a'ranɨ? Oweoɨ!
42005035	E nerɨ aiwɨ apɨxɨ' mea'o sɨ'a' obaxɨ' wi' no'rɨma'na' eŋa'na' a'ma' wi' omɨ wanɨ'nɨmɨxa'na' i'na' a'ma' ayɨ' dɨŋɨ' sɨpi' wiarɨŋagɨ na'nɨ aiwa' ŋwɨ'a' ŋwɨra'rɨnɨpɨ'rɨ'a'rɨnɨ.” urɨŋɨnigɨnɨ.
42005036	Xɨ'o rapɨrapɨ' sɨŋu'nɨŋɨ' imo'nɨŋagɨ na'nɨ ewayɨ' xwɨyɨ'a' a'mɨ rɨpɨ urɨŋɨnigɨnɨ, “A'ma' wo xegɨ' rapɨrapɨ' uru' axenɨŋagɨ nɨwɨnɨrɨ'na' pɨ'ro'mɨnɨrɨ na'nɨ xegɨ' sɨŋu' nɨmearɨ naxerɨ pɨ'roarɨŋɨ'ranɨ? Oweoɨ! Sɨŋu' naxerɨ'na' xwɨrɨ'a' ikɨxenɨŋoɨ. Sɨŋu' enɨ naxerɨ pɨ'ro'a'na'yɨ' uru' yapɨ xɨxenɨ axɨ'pɨ imo'nɨnɨmenɨŋoɨ.” nurɨrɨ awa wigɨ' eŋi'na' da'nɨ “Nene e nerɨ'na' we' ro'nɨŋɨ' nimo'nɨrane nɨperɨ'na'yɨ' ananɨ Gorɨxo tɨ'ŋɨ' e na'nɨ peyanɨ'wa'rɨnɨ.” nɨra wagɨ'a'pɨ sɨnɨ yarɨgɨ'a'pɨ tɨ'nɨ xwɨyɨ'a' sɨŋɨ' tɨ'nɨ nawi'nɨ ɨkwieropɨ'rɨxɨnɨrɨ ewayɨ' xwɨyɨ'a' e urɨŋɨnigɨnɨ.
42005037	A'mɨ axɨ' rɨpɨ re urɨŋɨnigɨnɨ, “A'ma' wo re yarɨŋɨ'manɨ. Meme' wara' sɨxɨ' urɨ'yo iniɨgɨ' wainɨ' sɨŋɨ' iwajɨ'a' yarɨŋɨ'manɨ. E nerɨ'na'yɨ', meme' wara' sɨxɨ' awa' nu'pɨyinɨrɨ wainɨ' apɨ purɨ meme' wara' sɨxɨ'wa' xwɨrɨ'a' ikɨxe'nɨrɨ enɨŋoɨ.
42005038	Iniɨgɨ' wainɨ' sɨŋɨ'yɨ' meme' wara' sɨxɨ' sɨŋɨ'yo iwajɨ'a' yarɨgɨ'a'rɨnɨ.” urɨŋɨnigɨnɨ.
42005039	Xɨ'o yarɨŋɨ'pɨ na'nɨ a'mɨ ewayɨ' xwɨyɨ'a' rɨpɨ urɨŋɨnigɨnɨ, “A'ma' gɨyɨ' iniɨgɨ' wainɨ' pɨrɨ'yɨ' nɨnɨma'na' sɨnɨ sɨŋɨ'yɨ' na'nɨ wimo'narɨŋɨ'rɨnɨ? Oweoɨ, sɨnɨ sɨŋɨ'yɨ' na'nɨ mɨwimo'nɨ' ‘Pɨrɨ'yɨ' apa'nɨrɨnɨ.’ rarɨgɨ'a'rɨnɨ.” urɨŋɨnigɨnɨ.
42006001	Jisaso xegɨ' wiepɨsarɨŋowa tɨ'nɨ Sabarɨ'a' wɨyimɨ witɨ' omɨŋɨ'yo a'wɨnɨmɨ o'ɨ'yo nuro'na' witɨ' siyɨ' ya'nɨŋɨ' sɨŋɨ' yɨyi'rɨmɨ' nema'na' mamɨwɨ' na'nɨ we' tɨ'nɨ xwɨyɨxwɨyɨ' nɨroro nɨga'paŋɨ' warɨ'na'
42006002	Parisi wa re urɨgɨ'awixɨnɨ, “Soyɨ'ne' sabarɨ'a'yo ‘Ŋwɨ'a'rɨnɨ.’ rɨnɨŋɨ'yo pi' na'nɨ aiwa' nɨmiaga warɨŋoɨ?” urɨ'agɨ'a
42006003	Jisaso re urɨŋɨnigɨnɨ, “Mɨxɨ' ina'yɨ' Depito eŋi'na' eŋɨ'yɨ' sɨnɨ ɨ'a' mɨroarɨŋɨ' reŋoɨ? Oweoɨ, ɨ'a' nɨroro aiwɨ sɨnɨ nɨjɨ'a' mimo'nɨŋoɨ. O tɨ'nɨ a'ma' xɨ'o tɨ'nɨ emearɨgɨ'a'yɨ' tɨ'nɨ agwɨ' nɨwirɨ'na'
42006004	senɨ'a' aŋɨ' Gorɨxo na'nɨ peaxɨ' tayarɨgɨ'iwa'mɨ o nɨpa'wirɨ ‘Ŋwɨ'a'rɨnɨ.’ rɨnɨŋɨ'yɨ', bisɨ'kerɨ'a' Gorɨxo na'nɨ peaxɨ' tayarɨgɨ'a'yɨ' nɨmearɨ nɨnɨrɨ xegɨ' a'ma' nɨkumɨxɨnɨrɨ emearɨgɨ'a'yo mɨnɨ wiŋɨnigɨnɨ. Bisɨ'kerɨ'a' peaxɨ' tayarɨgɨ'a' apɨ sa apaxɨ'pa'nɨŋɨ' imo'nɨgɨ'a'wanɨ ananɨ nɨpaxɨ'rɨnɨ.” nurɨrɨ “Depito e yarɨ'na' Gorɨxo mɨxɨ' wi' murɨpa eŋɨ' eŋagɨ na'nɨ gɨ' wiepɨsarɨŋa'owamɨ pi' na'nɨ mɨxɨ' urarɨŋoɨ?” urɨmɨnɨrɨ na'nɨ e nurɨrɨ
42006005	“ ‘Sabarɨ'a'yo ayɨ' ananɨrɨnɨ.’ rɨpaxorɨ'anɨ?” oyaiwi'poyɨnɨrɨ re urɨŋɨnigɨnɨ, “A'ma' imo'nɨŋa'onɨ Sabarɨ'a'yo xia'wonɨrɨnɨ.” urɨŋɨnigɨnɨ.
42006006	O Sabarɨ'a' a'mɨ wɨyimɨ rotu' aŋɨ'yo nɨpa'wirɨ ure'wapɨyarɨ'na' a'ma' wo —O xegɨ' we' na'u' kɨrɨŋɨ' eŋorɨnɨ. O enɨ e ŋweaŋa'na'
42006007	Gorɨxoya' ŋwɨ' ikaxɨ' ea'nɨŋɨ'pɨ mewegɨ'a' wa tɨ'nɨ Isɨrerɨyɨ'ya' Parisiyɨ rɨnɨŋɨ'yɨ' wa tɨ'nɨ Jisaso a'ma' we' kɨrɨŋɨ' eŋomɨ naŋɨ' imɨxa'na' none xwɨyɨ'a' oumeaaraneyɨnɨro omɨ xwayɨ' nɨwɨnɨro ŋweaŋagɨ'a ai'
42006008	Jisaso awa xɨ'omɨ “Xwɨyɨ'a' oumeaaraneyɨ.” nɨyaiwiro ŋweaŋagɨ'a na'nɨ dɨŋɨ' adadɨ' nɨwirɨ a'ma' we' kɨrɨŋɨ' eŋomɨ re urɨŋɨnigɨnɨ, “Nɨwia'pɨ'nɨmea'mɨ nɨbɨrɨ a'ma'yo a'wɨnɨ e ro'napeɨ.” urɨ'agɨ o nɨwia'pɨ'nɨmea'mɨ nɨbɨrɨ a'wɨnɨ e ro'a'na'
42006009	Jisaso a'ma' e awi' ea'nɨgɨ'a'yo re urɨŋɨnigɨnɨ, “Nionɨ yarɨŋɨ' bɨ oseaimɨnɨ. ‘Sabarɨ'a'yo naŋɨ' nɨwirɨ'na'yɨ', ayɨ' ananɨrɨnɨ.’ rɨyaiwiarɨŋoɨ? ‘Sɨpi' nɨwirɨ'na'yɨ', ayɨ' ananɨrɨnɨ.’ rɨyaiwiarɨŋoɨ? ‘Sabarɨ'a'yo a'ma' naŋɨ' oimo'nɨ'poyɨnɨrɨ naŋɨ' nimɨxɨrɨ'na'yɨ', ayɨ' ananɨrɨnɨ.’ rɨyaiwiarɨŋoɨ? ‘A'ma'yo xwɨrɨ'a' nikɨxerɨ'na'yɨ', ayɨ' ananɨrɨnɨ.’ rɨyaiwiarɨŋoɨ?” nurɨrɨ
42006010	a'ma' e e'ɨ' ŋweagɨ'a' nɨyonɨ sɨŋwɨ' nɨwɨnɨmema'na' we' kɨrɨŋɨ' eŋomɨ re urɨŋɨnigɨnɨ, “Dɨxɨ' we' iru' pɨ'mɨxeɨ.” urɨ'agɨ o e e'a'na' re eŋɨnigɨnɨ. Xegɨ' we' naŋɨ' imo'nɨŋɨnigɨnɨ.
42006011	Xegɨ' we' naŋɨ' imo'nɨ'agɨ Parisiowa sɨŋwɨ' e nɨwɨnɨro wigɨ' xwioxɨ'yo da'nɨ rɨ'a'nɨŋɨ' nɨwo'ro'a u'agɨ nuro wigɨ'pɨ jɨ'amɨ da'nɨ re rɨnɨgɨ'awixɨnɨ, “None Jisasomɨ pi' wipaxɨ'rɨnɨ?” rɨnɨgɨ'awixɨnɨ.
42006012	I'na' Jisaso xano Gorɨxomɨ xwɨyɨ'a' rɨrɨmɨ' wimɨnɨrɨ dɨ'wɨ' mɨŋɨ'yo nɨpeyirɨ sɨ'a' ayimɨ Gorɨxomɨ xwɨyɨ'a' nura nurɨ
42006013	rɨxa wɨ'a'nɨ wo'na'na' “Wiepɨsarɨŋa'yɨ' obɨ'poyɨ.” nɨrɨrɨ ayo we' wu'kau' sɨkwɨ' wau'mɨnɨ nɨrɨ'pearɨ “Nɨgɨ' wa'ɨ' nurɨmeipɨ'rɨ'oyɨ'ne'rɨnɨ.” urɨŋɨnigɨnɨ. A'ma' we' wu'kau' sɨkwɨ' wau' rɨ'peaŋowa wigɨ' yoɨ' rowarɨnɨ.
42006014	Saimono, omɨ Jisaso yoɨ' a'mɨ bɨ Pitaoyɨ wɨ'rɨŋorɨnɨ. O tɨ'nɨ omɨ xogwa'o Adɨruo tɨ'nɨ Jemiso tɨ'nɨ Jono tɨ'nɨ Piripo tɨ'nɨ Batoromuo tɨ'nɨ
42006015	Matɨyuo tɨ'nɨ Tomaso tɨ'nɨ Arɨpiasomɨ xewaxo Jemiso tɨ'nɨ Saimono tɨ'nɨ —O xegɨ' yoɨ' bɨ Seretoyɨ rɨnɨŋorɨnɨ. O tɨ'nɨ
42006016	Jemisomɨ xewaxo Judaso tɨ'nɨ Isɨkariotɨ da'ŋɨ' Judaso tɨ'nɨ —O Jisaso na'nɨ mɨyɨ' urɨŋorɨnɨ. O tɨ'nɨrɨnɨ.
42006017	Jisaso a'ma' xɨ'o rɨ'pea'owa tɨ'nɨ dɨ'wɨ' mɨŋɨ'yo da'nɨ nɨwero ayoxɨ' naŋɨ' e ro'wapa'na' oxɨ' apɨxɨ' obaxɨ' i'ni'na' xɨ'omɨ xɨ'darɨgɨ'a'yɨ' tɨ'nɨ a'ma' obaxɨ' Judia pɨropenɨsɨ'yo da'ŋɨ'yɨ' tɨ'nɨ wigɨ' aŋɨ' xwe' bɨ Jerusaremɨ da'ŋɨ'yɨ' tɨ'nɨ a'ma' e'ma'yɨ' aŋɨ' biau' Taiayɨ rɨnɨŋɨ'pɨ tɨ'nɨ Saidonɨyɨ rɨnɨŋɨ'pɨ tɨ'nɨ —Aŋɨ' apiau' rawɨrawa' imaŋɨ' tɨ'nɨ aŋwɨ e ikwɨ'ro'nɨŋɨ'piau'rɨnɨ. Aŋɨ' apiau'mɨ da'ŋɨ'yɨ' tɨ'nɨ
42006018	ayɨ' Jisasomɨ arɨ'a' wianɨro bɨmiro negɨ' sɨmɨxɨ'yɨ' naŋɨ' oneaimɨxɨnɨrɨ bɨmiro oxɨ' apɨxɨ' imɨ'o' dɨŋɨ' xɨxe'rorɨ xɨxeanɨŋɨ' wirɨ egɨ'a'yɨ' bɨmiro e'a'na' o imɨ'o' mɨxɨ' uma'ɨnɨrɨ a'ma' nɨyonɨ naŋɨ' nimɨxa urɨ yarɨ'na'
42006019	oxɨ' apɨxɨ' nɨ'nɨ oya' eŋɨ' sɨxɨ' ea'nɨŋɨ'pɨ a'ma' nɨyonɨ pi'ra'nɨŋɨ' imɨxarɨŋagɨ nɨwɨnɨro ayɨ' enɨ nɨbɨro omɨ we' ama'ɨ' ro'nanɨro egɨ'awixɨnɨ.
42006020	Jisaso xegɨ' wiepɨsarɨŋɨ'yo sɨŋwɨ' nɨwɨga nurɨ re urɨŋɨnigɨnɨ, “Seyɨ'ne' amɨpi' na'nɨ dɨ'wɨ' ikeamo'narɨgɨ'a'yɨ'ne' Gorɨxo xɨ'o xegɨ' xwioxɨ'yo mɨmea'mɨ' nerɨ seameŋweanɨ'e pa'wipɨ'rɨ'a na'nɨ yayɨ' sea'yɨmɨ da'nɨ oseainɨnɨ.
42006021	Aiwa' na'nɨ agwɨ ri'na' dɨ'wɨ' ikeamo'narɨgɨ'a'yɨ'ne' ananɨ aiwa' nɨro agwɨ' i'mɨ seayirɨ epɨ'rɨ'a na'nɨ yayɨ' sea'yɨmɨ da'nɨ oseainɨnɨ. Agwɨ seyɨ'ne' dɨŋɨ' sɨpi' nɨseairɨ ŋwɨ' oea'ɨ'rɨ aiwɨ rɨ'we'na' Gorɨxo pi'ra'nɨŋɨ' seameŋweanɨ'e nɨpa'wiro nɨŋwearɨ'na'yɨ' rɨpɨ'a' rɨpɨ'rɨ'a na'nɨ yayɨ' sea'yɨmɨ da'nɨ oseainɨnɨ.
42006022	Seyɨ'ne' a'ma' imo'nɨŋa'onɨ nɨxɨ'darɨgɨ'a'yɨ'ne' eŋagɨ na'nɨ a'ma' wa sɨ'mɨ' tɨ'nɨ seairɨ xegɨ' wu'mɨ na'nɨ mɨxɨ' seaxɨ'dowa'rɨro ikayɨ'wɨ' nɨsearɨro segɨ' yoɨ' xwɨraimɨmɨ' searɨro seai'a'na' xwɨrɨ'a' mimo'nɨpanɨ.
42006023	A'ma' wi' sɨpi' e seaika'rarɨŋagɨ'a nɨwɨnɨrɨ'na'yɨ', re yaiwi'ɨ'rɨxɨnɨ, ‘Nene sɨpi' neaika'rarɨgɨ'a'pa wigɨ' xia'wowa enɨ Gorɨxoya' wɨ'a' ro'kiamoagɨ'a'wamɨ sɨpi' wika'ragɨ'a'rɨ'anɨ?’ nɨyaiwiro seyɨ'ne' ida'na' aŋɨ'namɨ nɨpeyiro'na' Gorɨxo naŋɨ' wi' seaiapɨnɨ'a' eŋagɨ na'nɨ nɨmawirɨ nɨxeamorɨ yayɨ' sea'yɨmɨ da'nɨ ne'ra u'ɨ'rɨxɨnɨ.
42006024	E nerɨ aiwɨ seyɨ'ne' amɨpi' wi' mɨmu'ro'nɨpa egɨ'a'yɨ'ne' anɨgwɨnɨ aweyɨ! Sɨ'a' wɨyi seyɨ'ne' majɨ'a' seao'rɨnɨ'a'rɨnɨ. Agwɨ ri'na' amɨpi' yayɨ' seainɨpaxɨ' imo'nɨŋɨ'pɨ rɨxa nɨmearo sɨrɨ' munɨ' nɨŋwearo aiwɨ rɨ'we'na' rɨ'nɨŋɨ' meapɨ'rɨ'a' eŋagɨ na'nɨ dɨŋɨ' sɨpi' seai'wɨnɨgɨnɨ.
42006025	Anɨgwɨ i'ni'na' aiwa' nɨro agwɨ' i'mɨ seayirɨ yarɨgɨ'a'yɨ'ne', aweyɨ! Sɨ'a' wɨyi seyɨ'ne' majɨ'a' seao'rɨnɨ'a'rɨnɨ. Rɨ'we'na' Gorɨxoya' xwioxɨ'yo mɨpa'wi' agwɨ'na' epɨ'rɨ'a na'nɨ dɨŋɨ' sɨpi' seai'wɨnɨgɨnɨ. Anɨgwɨ yayɨ' ero rɨpɨ'a' rɨro yarɨgɨ'a'yɨ'ne', aweyɨ! Sɨ'a' wɨyi seyɨ'ne' majɨ'a' seao'rɨnɨ'a'rɨnɨ. Rɨ'we'na' Gorɨxo a'ma'yo pi'ra'nɨŋɨ' umeŋweanɨ'e mɨpa'wipa nerɨ'na' dɨŋɨ' sɨpi' nɨseairɨ ŋwɨ' eapɨ'rɨ'a' eŋagɨ na'nɨ dɨŋɨ' sɨpi' seai'wɨnɨgɨnɨ.
42006026	Seyɨ'ne' a'ma' nɨ'nɨ sea'yɨmɨ seameararɨgɨ'a'yɨ'ne', aweyɨ! Sɨ'a' wɨyi seyɨ'ne' majɨ'a' seao'rɨnɨ'a'rɨnɨ. Eŋi'na' segɨ' sea'wowa mimo'nɨ' wɨ'a' ro'kiamoagɨ'a'wamɨ sea'yɨmɨ umearagɨ'a'pa agwɨ seyɨ'ne' enɨ sea'yɨmɨ seameararɨ'na' dɨŋɨ' re nɨyaiwiro, ‘Nene enɨ a'ma' Gorɨxoya' mimo'nɨpa eŋagwɨ na'nɨ oya' xwioxɨ'yo pa'wianɨ'wa'manɨ.’ nɨyaiwiro dɨŋɨ' sɨpi' seai'wɨnɨgɨnɨ.
42006027	“E nɨrɨrɨ aiwɨ seyɨ'ne' arɨ'a' niarɨgɨ'a'yɨ'ne' re e'ɨ'rɨxɨnɨ. A'ma' seyɨ'ne' wikɨ' seao'nɨgɨ'a'yo na'nɨ seaimo'nɨrɨ a'ma' sɨ'mɨ' tɨ'nɨ seaiarɨgɨ'a'yo naŋɨ' wimɨxɨro
42006028	a'ma' ikayɨ'wɨ' tɨ'nɨ nɨramɨxɨrɨ seararɨgɨ'a'yo Gorɨxo pi'ra'nɨŋɨ' owimɨxɨnɨrɨ ero a'ma' xwɨraimɨmɨ' seararɨgɨ'a'yɨ' naŋɨ' oimo'nɨ'poyɨnɨrɨ Gorɨxomɨ yarɨŋɨ' wiro e'ɨ'rɨxɨnɨ.
42006029	A'ma' wo marɨpɨŋwɨ'yo mɨda'nɨ rea'a'na' a'mɨ mɨda'nɨ enɨ ananɨ xe rea'wɨnɨgɨnɨ. A'ma' wo dɨxɨ' iyɨ'a' nɨrɨra'pɨrɨ'na'yɨ', xe onɨra'pɨnɨrɨ dɨxɨ' sorɨ'a' enɨ ‘Xe onɨra'pɨnɨ.’ yaiwi'ɨrɨxɨnɨ.
42006030	A'ma' gɨyɨ' gɨyɨ' yarɨŋɨ' si'a'na'yɨ', ananɨ mɨnɨ wirɨ gɨyɨ' gɨyɨ' rɨra'pɨ'a'yo i'mɨ' tɨ'nɨ ‘A'mɨ niapɨ'poyɨ.’ murɨpa erɨ e'ɨrɨxɨnɨ.
42006031	‘A'ma' e onii'poyɨ.’ yaiwiarɨŋɨ'pa joxɨ enɨ e wii'ɨrɨxɨnɨ.
42006032	Joxɨ re nɨyaiwirɨ'na'yɨ', ‘A'ma' nionɨ na'nɨ wimo'narɨŋɨ'yɨ' na'nɨnɨ nimo'narɨnɨ.’ nɨyaiwirɨ'na'yɨ', a'ma' gɨyɨ' sea'yɨmɨ rɨmepɨ'rɨ'a'rɨnɨ? Oweoɨ! A'ma' ɨ'wɨ' ne'ra warɨgɨ'a'yɨ' ai' a'ma' wiwanɨŋɨ'yɨ' na'nɨ wimo'narɨŋɨ'yɨ' na'nɨ wimo'narɨŋɨ'rɨnɨ. Ayɨna'nɨ seyɨ'ne' na'nɨ wimo'narɨŋɨ'yɨ' na'nɨnɨ nɨseaimo'nɨrɨ'na'yɨ', weyɨ' a'ma' wi' seamearɨpɨ'rɨ'a'manɨ.
42006033	Seyɨ'ne' a'ma' naŋɨ' seaimɨxarɨgɨ'a'yonɨ naŋɨ' nɨwimɨxɨrɨ'na'yɨ', weyɨ'yɨ' a'ma' gɨyɨ' seamearɨpɨ'rɨ'a'rɨnɨ? Oweoɨ! Ɨ'wɨ' ne'ra warɨgɨ'a'yɨ' ai' a'ma' naŋɨ' wiarɨgɨ'a'yo xɨxenɨ naŋɨ' wiarɨgɨ'a'rɨnɨ. Ayɨna'nɨ a'ma' seyɨ'ne' naŋɨ' seaimɨxarɨgɨ'a'yonɨ naŋɨ' nɨwimɨxɨrɨ'na'yɨ', weyɨ'yɨ' a'ma' wi' seamearɨpɨ'rɨ'a'manɨ.
42006034	Seyɨ'ne' woxɨ ‘O ida'na' a'mɨ xɨxenɨ niapɨpaxɨ'rɨnɨ.’ yaiwiarɨŋɨ'yonɨ mɨnɨ nɨwirɨ'na'yɨ', weyɨ'yɨ' a'ma' gɨyɨ' seamearɨpɨ'rɨ'a'rɨnɨ? Oweoɨ! A'ma' ɨ'wɨ' yarɨgɨ'a'yɨ' ai' wigɨ' wɨ'amɨ ‘Ida'na' a'mɨ xɨxenɨ neaiapɨpaxɨ'rɨnɨ.’ yaiwiarɨgɨ'a'yo mɨnɨ wiarɨgɨ'a'rɨnɨ. Ayɨna'nɨ woxɨ ‘O ida'na' a'mɨ xɨxenɨ niapɨpaxɨ'rɨnɨ.’ yaiwiarɨŋɨ'yo mɨnɨ nɨwirɨ'na'yɨ', weyɨ'yɨ' a'ma' seamearɨpɨ'rɨ'a'manɨ.
42006035	A'ma' seyɨ'ne' sɨ'mɨ' tɨ'nɨ seaiarɨgɨ'a'yɨ' na'nɨ seaimo'nɨrɨ naŋɨ' wimɨxɨro amɨpi' wi' mɨnɨ nɨwirɨ'na' ‘Xɨ'oya' enɨ oniapɨnɨ.’ mɨyaiwipa e'ɨ'rɨxɨnɨ. E nero'na'yɨ', niai'wɨ' Ŋwɨ'a' sea'yɨ e'mɨ ŋweaŋoya' nimo'nɨro oya' naŋɨ' wi' meapɨ'rɨ'a'rɨnɨ. Seyɨ'ne' xɨ'oya' niai'wɨ' eŋagɨ na'nɨ a'ma' xɨ'omɨ yayɨ' mɨwi'ɨ'a'yo tɨ'nɨ sɨpi'nɨ yarɨgɨ'a'yo tɨ'nɨ wa' wianarɨŋɨ'pa e'ɨ'rɨxɨnɨ.
42006036	Segɨ' a'po a'ma'yo aya' nurɨmɨxɨrɨ yarɨŋɨ'pa seyɨ'ne' aya' nurɨmɨxɨro e'ɨ'rɨxɨnɨ.
42006037	“Joxɨ a'ma' wo yarɨŋagɨ sɨŋwɨ' nɨwɨnɨrɨ'na' ‘O sɨpi' yarɨnɨ.’ mɨrɨpanɨ. E nerɨ'na'yɨ', joxɨ na'nɨ Gorɨxo ‘O sɨpi' yarɨnɨ.’ rɨnɨ'a'manɨ. Joxɨ a'ma'yo xwɨyɨ'a' mumearɨpanɨ. E nerɨ'na'yɨ', Gorɨxo xwɨyɨ'a' rɨmearɨnɨ'a'manɨ. Joxɨ a'ma' wi' ɨ'wɨ' si'ɨ'a'pɨ yokwarɨmɨ' nɨwiirɨ'na'yɨ', Gorɨxo ananɨ joxɨya'yo yokwarɨmɨ' siinɨ'a'rɨnɨ.
42006038	Joxɨ a'ma'yo mɨnɨ nɨwirɨ'na' sɨpɨ'i' mɨwipa nerɨ yarɨŋɨ'pa Gorɨxo mɨnɨ siapɨnɨ'a'rɨnɨ. A'ma'yo mɨnɨ nɨwirɨ'na' ‘Xwe' owimɨnɨ.’ yaiwiro aiwa' sɨxɨ' i'mi'mɨ' nero'na' sɨxɨ' u'roro we' tɨ'nɨ kɨsɨkɨsɨ' ero nema'na' rɨxa nɨyurɨ'nowi'a'na' mɨnɨ nɨwiro'na' xegɨ' iyɨ'a'yo wia'roarɨgɨ'a'pa Gorɨxo enɨ xɨxenɨ e mɨnɨ siapɨnɨ'a'rɨnɨ. Amɨpi' xɨxenɨ joxɨ wiarɨŋɨ'pa Gorɨxo xɨxenɨ e siapɨnɨ'a'rɨnɨ.” urɨŋɨnigɨnɨ.
42006039	Jisaso xegɨ' wiepɨsarɨŋɨ'yɨ' nionɨ urarɨŋa' jɨ'ayɨ' arɨ'a' nikeamoro a'ma' sɨŋwɨ' supa'rɨŋɨ' imo'nɨpɨ'rɨxɨnɨrɨ ewayɨ' xwɨyɨ'a' rɨpɨ urɨŋɨnigɨnɨ, “Seyɨ'ne' ‘Sɨŋwɨ' supa'rɨŋɨ' wo wɨ'omɨ ananɨ nipemea'mɨ o'ɨ'yo unɨŋoɨ.’ rɨyaiwiarɨŋoɨ? Awau' nɨwau'nɨ xwa'rɨŋwɨ'yo eai'nɨpɨsɨ'iɨ.” nurɨrɨ
42006040	xɨ'oya' wiepɨsarɨŋɨ' sea'yɨ e nimo'nɨro wigɨ' dɨŋɨ'yo da'nɨ ananɨ epɨ'rɨxɨnɨrɨ re urɨŋɨnigɨnɨ, “Niai'wowa ure'wapɨyarɨŋomɨ sea'yɨ e mu'ro'narɨgɨ'a'manɨ. Xa'mɨ nure'wapɨya numa'na' eŋa'na' ure'wapɨyarɨŋo tɨ'nɨ xɨxenɨ imo'narɨgɨ'a'rɨnɨ.” nurɨrɨ
42006041	xɨ'oya' wiepɨsarɨŋɨ'yɨ' ɨ'wɨ' ayɨ' yarɨgɨ'a'yɨ' pɨ'nɨ mɨwia'rɨpa nero a'ma' wi' yarɨgɨ'a'yɨ' na'nɨnɨ “Pɨ'nɨ wia'rɨ'poyɨ.” urɨpɨ'rɨxɨnɨrɨ ewayɨ' xwɨyɨ'a' a'mɨ bɨ rɨpɨ urɨŋɨnigɨnɨ, “Segɨ' sɨŋwɨ'yo i'kɨ'a' xwe' wa'nɨŋɨ' ŋweaŋagɨ ai' sɨŋwɨ' mainenɨpa nero dɨxɨ' imo'nɨgɨ'a'yɨ' womɨ sɨŋwɨ' sɨyikwɨ' onɨmia' bɨ ŋweaŋa'na' pi' na'nɨ sɨŋwɨ' wɨnɨmeaarɨgɨ'a'rɨnɨ?
42006042	I'kɨ'a' xwe' awa' segɨ' sɨŋwɨ'yo ŋweaŋagɨ sɨŋwɨ' mainenɨpa nerɨ'na' arɨge nerɨ dɨxɨ' imo'nɨgɨ'a' omɨ ‘Sɨŋwɨ' sɨyikwɨ' onɨmia' ŋweaŋɨ'pɨ orɨmea'mɨnɨ.’ urɨrɨ'a'rɨnɨ? Naŋɨ' rɨrɨ sɨpi' rɨrɨ yarɨŋoxɨnɨ, i'kɨ'a' xwe' joxɨya' sɨŋwɨ'yo ŋweaŋɨ'wa' emɨ nɨmamo'nɨma'na' sɨŋwɨ' pi'ra'nɨŋɨ' nanɨma'na' dɨxɨ' rɨrɨxɨ'mea'oya' sɨŋwɨ'yo onɨmia' ŋweaŋɨ'pɨ ananɨ mearɨ'a'rɨnɨ.” urɨŋɨnigɨnɨ.
42006043	Xegɨ' wiepɨsarɨŋɨ'yɨ' pi'ra'nɨŋɨ' nero oŋwea'poyɨnɨrɨ ewayɨ' xwɨyɨ'a' a'mɨ bɨ rɨpɨ urɨŋɨnigɨnɨ, “I'kɨ'a' siyɨwi' rɨŋɨ'na sogwɨ' naŋɨ' wearɨŋɨ'manɨ. I'kɨ'a' onagwa' eŋɨ'na sogwɨ' sɨpi' wearɨŋɨ'manɨ.
42006044	A'ma' i'kɨ'a' sogwɨ' weŋagɨ nɨwɨnɨrɨ'na'yɨ' dɨŋɨ' ‘I'kɨ'a' yoɨ' ayo rɨnɨŋɨ' iyɨ' rɨwenɨ?’ yaiwiarɨgɨ'a'rɨnɨ. I'kɨ'a' pikɨ' sogwɨ' nɨdɨrɨ'na'yɨ' eŋwɨxɨ'yo darɨgɨ'a'ranɨ? Wainɨ' sogwɨ' nɨdɨrɨ'na'yɨ' ara' ekɨrɨkwɨ'yo darɨgɨ'a'ranɨ? Oweoɨ!
42006045	A'ma' naŋɨ'yɨ' wigɨ' xwioxɨ'yo da'nɨ dɨŋɨ' naŋɨ' moro pi'ra'nɨŋɨ' ne'ra uro yarɨgɨ'a'rɨnɨ. A'ma' sɨpi'yɨ' wigɨ' xwioxɨ'yo da'nɨ dɨŋɨ' sɨpi' moro ɨ'wɨ' ne'ra uro yarɨgɨ'a'rɨnɨ. A'ma' xwɨyɨ'a' nɨrɨrɨ'na'yɨ' xwioxɨ'yo da'nɨ sɨpi' na'nɨnɨ dɨŋɨ' nɨmorɨ'na' sɨpi'nɨ rarɨgɨ'a'rɨnɨ. Naŋɨ' na'nɨnɨ nɨmorɨ'na' naŋɨ'nɨ rarɨgɨ'a'rɨnɨ.” urɨŋɨnigɨnɨ.
42006046	Ewayɨ' xwɨyɨ'a' a'mɨ bɨ rɨpɨ urɨŋɨnigɨnɨ, “Pi' na'nɨ ‘A'mɨna'oxɨnɨ, A'mɨna'oxɨnɨ,’ nɨnɨrɨro aiwɨ nionɨ seararɨŋa'pɨ mepa yarɨŋoɨ?
42006047	A'ma' gɨyɨ' gɨyɨ' nionɨ tɨ'a'mɨnɨ nɨbɨro nionɨ searɨ'a'pɨ arɨ'a' nɨniro xɨxenɨ axɨ'pɨ yarɨgɨ'a'yɨ' ‘A'ma' o'nɨŋɨ' rimo'nɨnɨ?’ oyaiwi'poyɨnɨrɨ ewayɨ' xwɨyɨ'a' bɨ nɨrɨrɨ sɨwa'nɨŋɨ' oseaimɨnɨ.
42006048	A'ma' o sɨ'ŋa' aŋɨ' nɨmɨrɨrɨ'na' xa'mɨ sɨ'ŋa' nɨta yapɨ'rɨ'e xwɨ'a' sewia'rɨ'o'nɨŋɨ' xapɨxapɨ' nɨmirɨ eŋɨ' tɨ'nɨ i'nɨmɨ nɨmiga nɨwe'ma'na' sɨ'ŋa' yapɨnɨŋagɨ nɨwɨnɨrɨŋe da'nɨ sɨ'ŋa' pia'ra' nɨkɨki'ro'a nɨyapɨrɨ aŋɨ' mɨrarɨŋo'nɨŋɨ' imo'nɨŋoɨ. Inia' xwe' nea'ɨsa'na' iniɨgɨ' waxɨ' nɨwerɨ'na' aŋiwa'mɨ nɨmia'kwirɨ pɨnea'mɨnɨrɨ e'ɨ'yɨ' o pi'ra'nɨŋɨ' mɨrɨŋɨ' eŋagɨ na'nɨ wiŋwɨ' wi' mimeaŋɨnigɨnɨ.
42006049	E nerɨ aiwɨ a'ma' gɨyɨ' gɨyɨ' nionɨ searɨ'a'pɨ arɨ'a' nɨniro ai' xɨxenɨ axɨ'pɨ mepa yarɨgɨ'a'yɨ' a'ma' ro'nɨŋɨ' imo'nɨŋoɨ. O aŋɨ' nɨmɨrɨrɨ'na' sɨ'ŋa' pia'ra' yapɨnɨŋe da'nɨ sɨ'ŋa' nɨkɨki'ro'a yapɨnɨ na'nɨ xwɨ'a' bɨ mɨmi' u'rapi' xwɨ'a'yonɨ sea'yɨ e nɨta nɨpurɨ mɨra'rɨ'ɨ'yɨ' iniɨgɨ' waxɨ' nɨweapɨrɨ mia'kwi'a'na' aŋɨ'nɨ iniɨgɨ'yo nɨpɨneamioarɨ anɨpa' imo'na'rɨŋɨnigɨnɨ.” nurɨrɨ “Nene enɨ Jisaso nearɨ'ɨ'pɨ nɨwiai'kirɨ'na' aŋiwa' yapɨ Gorɨxo anɨpa' neaimɨxɨnɨ'a'rɨ'anɨ?” oyaiwi'poyɨnɨrɨ na'nɨ ewayɨ' xwɨyɨ'a' apɨ urɨŋɨnigɨnɨ.
42007001	Jisaso, oxɨ' apɨxɨ' arɨ'a' wiarɨ'na' xwɨyɨ'a' apɨ nɨpɨnɨ nura'rɨma'na' aŋɨ' wi'yo xegɨ' yoɨ' Kapaneamɨyo na'nɨ nurɨ ŋweaŋa'na'
42007002	wauyɨ' porisɨ' a'mɨna' imo'nɨŋɨ' woya' a'ma' xɨna'i'nɨŋɨ' nimo'nɨrɨ omɨŋɨ' wiiarɨŋo —O porisɨ' a'mɨna' imo'nɨŋo dɨŋɨ' sɨxɨ' wiŋorɨnɨ. O sɨmɨxɨ' nerɨ rɨxa nɨpe'mɨnɨrɨ yarɨ'na'
42007003	“Jisaso nɨbɨrɨ aŋɨ' apimɨ ŋweanɨ.” rɨnarɨŋagɨ'a arɨ'a' e nɨwirɨ Judayɨ' a'mɨna' wa Jisasomɨ owirɨmea'poyɨnɨrɨ re urowa'rɨŋɨnigɨnɨ, “Soyɨ'ne' nuro gɨ' ino'ki'nɨŋɨ' omɨŋɨ' niiarɨŋɨ' ro na'nɨ yarɨŋɨ' re nɨwii'poyɨ, ‘Joxɨ ananɨ nɨbɨrɨ oya' xɨna'i'nɨŋɨ' nimo'nɨrɨ omɨŋɨ' wiiarɨŋo rɨxa nɨpepaxɨ' yarɨŋagɨ na'nɨ pi'ra'nɨŋɨ' wimɨxɨre'ɨnɨ?’ yarɨŋɨ' e nɨwii'poyɨ.” urowa'ra'na'
42007004	awa nuro Jisasomɨ nɨwi'mearo waunɨ' rɨxɨŋɨ' re urɨgɨ'awixɨnɨ, “O e'ma'yɨ' wo eŋagɨ aiwɨ pi'ra'nɨŋɨ' neaiarɨŋo eŋagɨ na'nɨ joxɨ nɨbɨrɨ oya' xɨna'i'nɨŋɨ' omɨŋɨ' wiiarɨŋomɨ pi'ra'nɨŋɨ' wimɨxɨyiɨ.
42007005	O Judayene dɨŋɨ' nɨneaŋwɨra'rɨrɨ negɨ' rotu' aŋɨ' jɨ'ayɨ' mɨranɨ na'nɨ neaiapɨŋorɨnɨ.” urɨ'agɨ'a
42007006	Jisaso awa tɨ'nɨ nuro porisɨ' a'mɨna' imo'nɨŋoya' aŋɨ' tɨ'ŋɨ' e aŋwɨ e re'mo'a'na' porisɨ' a'mɨna' imo'nɨŋo xegɨ' a'ma' nɨkumɨxɨnɨrɨ emearɨgɨ'a' wamɨ re urowa'rɨŋɨnigɨnɨ, “Jisasomɨ nɨwi'mearɨ Porisɨ' a'mɨna' imo'nɨŋo re nearowa'rɨŋoɨ urɨ'poyɨ, ‘A'mɨna'oxɨnɨ, nionɨ sɨnɨ upupɨ'gɨ' siarɨ'na' naŋɨ'manɨ. Nionɨ a'ma' naŋonɨ sɨŋagwɨnɨ. Joxɨ nionɨya' aŋɨ'yo wi' ɨ'wiapɨpaxɨ'manɨ.
42007007	Xa'mɨ niɨwanɨŋonɨ “A'ma' naŋonɨ menɨnɨ.” nɨyaiwinɨrɨ na'nɨ joxɨ sirɨmea'mɨnɨrɨ mɨbɨ'a'rɨnɨ. Ayɨna'nɨ dɨxɨ' roŋe da'nɨ pɨ'ne' ra'na' gɨ' omɨŋɨ' niiarɨŋo a'mɨ naŋɨ' imo'nɨnɨŋoɨ.
42007008	Nionɨ a'ma' “Omɨŋɨ' ayɨ' ayɨ' eɨ.” nɨrarɨgɨ'owamɨ i'nɨmɨ wurɨ'nɨŋɨnɨ. Nionɨ enɨ porisɨ' wa i'nɨmɨ nurɨ'nɨŋoɨ. Gɨ' porisɨ' womɨ “Joxɨ aŋɨ' uɨ.” ura'na' sa warɨŋɨ'rɨnɨ. Womɨ “Beɨ.” ura'na' sa xɨxenɨ barɨŋɨ'rɨnɨ. Gɨ' ino'ki'nɨŋɨ' omɨŋɨ' niiarɨŋɨ' womɨ “E eɨ.” ura'na' xɨxenɨ yarɨŋɨ'rɨnɨ.’ Jisasomɨ e urɨ'poyɨ.” urowa'ra'na'
42007009	awa nuro Jisaso tɨ'nɨ o'ɨ' e o'ro'rɨ' ninɨro e ura'na' Jisaso ududɨ' nɨwirɨ nɨkɨnɨmo'nɨrɨ oxɨ' apɨxɨ' epɨ'royɨ' nero nu'mɨ uxɨ'dɨgɨ'a'yo re urɨŋɨnigɨnɨ, “Wauyɨ' porisɨ' a'mɨna' imo'nɨŋo dɨŋɨ' nɨnɨkwɨ'rorɨ yarɨŋɨ'pa nɨgɨ' Isɨrerɨyɨ'ne' ai' woxɨ nionɨ dɨŋɨ' xɨxenɨ mɨnɨkwɨ'roarɨŋɨnɨ.” ura'na'
42007010	xwɨyɨ'a' urowa're'napɨ'a'wa a'mɨ wigɨ' aŋɨ' e na'nɨ nuro xegɨ' omɨŋɨ' wiiarɨŋo rɨxa a'mɨ naŋɨ' riwo ŋweaŋagɨ wɨnɨgɨ'awixɨnɨ.
42007011	Jisaso wauyɨ' porisoya' omɨŋɨ' wiiarɨŋomɨ pi'ra'nɨŋɨ' nimɨxɨrɨ rɨxa sɨ'a' wi' o'ra'na' o aŋɨ' bimɨ yoɨ' Nenɨyɨ rɨnɨŋɨ'yo na'nɨ nurɨ xegɨ' wiepɨsarɨŋowa enɨ o tɨ'nɨ nuro a'ma' oxɨ' apɨxɨ' obaxɨ' nawi'nɨ nuro
42007012	aŋɨ' apimɨ a'kɨŋa' ɨ'wi' e re'moanɨro yarɨ'na' Jisaso wenɨŋɨ' e'ɨ'yɨ' wɨnɨŋɨnigɨnɨ. A'ma' pɨyɨ' wo —O sɨnɨ i'wɨ' sɨkɨŋorɨnɨ. Xexɨrɨ'mea'o wo mayorɨnɨ. Xɨna'i' apɨxɨ' ani'rɨnɨ. Omɨ xɨna'i' tɨ'nɨ oxɨ' apɨxɨ' e da'ŋɨ' obaxɨ' tɨ'nɨ xwɨ'a' weyanɨro aŋɨ' apimɨ da'nɨ nɨmea'mɨ ɨ'wiaparɨŋagɨ'a Jisaso sɨŋwɨ' e nɨwɨnɨrɨ
42007013	pɨyomɨ xɨna'i'mɨ wa' nɨwianɨrɨ re urɨŋɨnigɨnɨ, “Ŋwɨ' eaarɨŋɨ'yɨ' pɨ'nɨ wia'reɨ.” nurɨrɨ
42007014	aŋwɨ e nɨbɨrɨ i'kwiaŋwɨ' pɨyo weŋɨ'namɨ ɨ'a' nɨxɨrɨrɨ a'ma' nɨmea'mɨ warɨgɨ'a'yɨ' sa e ro'wapɨŋa'na' o pɨyomɨ re urɨŋɨnigɨnɨ, “ ‘I'wɨ' sɨkɨŋɨ' roxɨnɨ, rɨxa wia'pɨ'nɨmeaɨ.’ rɨrarɨŋɨnɨ.” ura'na' re eŋɨnigɨnɨ.
42007015	Pɨyo nɨwia'pɨ'nɨmearɨ e'ɨ' nɨŋwearɨ iwamɨ'o' pɨ'ne' rarɨ'na' Jisaso a'mɨ xɨna'i' tɨ'ŋɨ' e uwa'riarɨ'na'
42007016	a'ma' nɨ'nɨ wa'yɨ' nika'rɨnɨro Gorɨxomɨ sea'yɨ e numero'na' re rɨgɨ'awixɨnɨ, “Gorɨxoya' wɨ'a' ro'kiamoarɨŋɨ' sea'yɨ e imo'nɨŋɨ' wo riwo rɨneaurowa're'napɨyiŋoɨ? Gorɨxo Isɨrerene na'nɨ dɨŋɨ' nɨmorɨ arɨra' neainɨnɨ'a na'nɨ riwo rɨneaurowa're'napɨyiŋoɨ?” nɨrɨro e yarɨ'na'
42007017	Jisaso e e'ɨ'pɨ na'nɨ xwɨyɨ'a' Judayɨ' aŋɨ' nɨyonɨ yanɨ' niwe'a nurɨ mɨdɨmɨda'nɨ enɨ rɨnɨmeŋɨnigɨnɨ.
42007018	Jono xegɨ' wiepɨsarɨŋowa Jisaso e'ɨ' apɨ nɨpɨnɨ na'nɨ a'waŋɨ' ura'na'
42007019	o xegɨ' wiepɨsarɨŋɨ' wau'mɨ “Eɨnɨ.” nurɨrɨ A'mɨna' Jisaso tɨ'ŋɨ' e na'nɨ re urowa'rɨŋɨnigɨnɨ, “Nuri yarɨŋɨ' re wi'piyɨ, ‘Joxɨ na'nɨ Jono “Nɨbɨnɨ'a'rɨnɨ.” neararɨŋoxɨranɨ? Wo a'mɨ rɨ'wɨ'yo bɨnɨ'o na'nɨ sɨnɨ xwayɨ' nanɨrɨ ŋweanɨ'wa'ranɨ?’ Nuri yarɨŋɨ' e wi'piyɨ.” urowa'rɨ'agɨ
42007020	awau' nuri Jisasomɨ re ure'meagɨ'isixɨnɨ, “Jono wayɨ' nɨneameaia warɨŋo joxɨ tɨ'e na'nɨ re yearowa'rɨŋoɨ, ‘Omɨ yarɨŋɨ' re wi'piyɨ, “Joxɨ Jono ‘Rɨ'wɨ'yo nɨbɨnɨ'a'rɨnɨ.’ neararɨŋoxɨranɨ? Wo rɨ'wɨ'yo bɨnɨ'o na'nɨ sɨnɨ xwayɨ' nanɨrɨ ŋweanɨ'wa'ranɨ?” yarɨŋɨ' e wi'piyɨ.’ yearowa'rɨŋoɨ.” ura'na'
42007021	axi'na' Jisaso a'ma' sɨmɨxɨ' xɨxegɨ'nɨ yarɨgɨ'a'yo naŋɨ' imɨxɨrɨ sɨŋwɨ' supa'rɨgɨ'a' obaxɨ'yo sɨŋwɨ' anɨpɨ'rɨ na'nɨ wirɨ imɨ'o' a'ma'yo xɨxe'roarɨŋɨ'yo mɨxɨ' uma'ɨnɨrɨ nerɨ
42007022	awau'mɨ re urɨŋɨnigɨnɨ, “Awagwi' nuri amɨpi' nɨ'nɨ nionɨ re yarɨ'na' sɨŋwɨ' nanɨri arɨ'a' niri e'ɨ'i'yɨ' na'nɨ Jonomɨ a'waŋɨ' urɨ'piyɨ, ‘Sɨŋwɨ' supa'rɨgɨ'a'yɨ' a'mɨ sɨŋwɨ' anɨro sɨkwɨ' ikɨ' egɨ'a'yɨ' a'mɨ aŋɨ' ero peyɨyɨ' tɨ'gɨ'a'yɨ' wigɨ' wara' naŋɨ' inɨro arɨ'a' pɨ'ro'nɨgɨ'a'yɨ' a'mɨ arɨ'a' ero a'ma' pe'ɨ'a'yɨ' a'mɨ wia'pɨ'nɨmearo a'ma' sɨpi'yo xwɨyɨ'a' yayɨ' winɨpaxɨ'pɨ arɨ'a' wiro yarɨŋoɨ.’ urɨ'piyɨ.” nurɨrɨ
42007023	re urɨŋɨnigɨnɨ, “Rɨpɨ enɨ urɨ'piyɨ, ‘Yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'o e enɨ'a'rɨnɨ. E enɨ'a'rɨnɨ.’ yaiwiarɨgɨ'a'pɨ tɨ'nɨ xɨxenɨ mepa yarɨŋagɨ sɨŋwɨ' nɨnanɨrɨ aiwɨ no'rea'mioarɨ dɨŋɨ' mɨnɨkwɨ'ropa nerɨ ‘Ayɨ' omanɨ.’ mɨyaiwipanɨ. A'ma' e yarɨgɨ'a' gɨyɨ' gɨyɨ' Gorɨxoya' dɨŋɨ' tɨ'nɨ yayɨ' winɨpaxɨ'yɨ'rɨnɨ. Jonomɨ e urɨ'piyɨ.” urɨŋɨnigɨnɨ.
42007024	Jisaso, Jonoya' wiepɨsarɨŋowau' rɨxa u'a'na', o a'ma' e epɨ'royɨ' egɨ'a'yo Jono na'nɨ re urɨŋɨnigɨnɨ, “Xa'mɨ seyɨ'ne' Jonomɨ sɨŋwɨ' wɨnanɨro na'nɨ a'ma' dɨŋɨ' meaŋe na'nɨ nuro'na' pi' a'ma' sɨŋwɨ' wɨnarɨgɨ'awixɨnɨ? A'ma' eŋɨ' mea'nɨŋɨ' imɨŋɨ' yarɨ'na' wakwɨŋwɨ' wiŋwɨ' nimearɨ'nɨŋɨ' imo'nɨŋɨ' womɨ sɨŋwɨ' wɨnanɨro rɨwarɨgɨ'awixɨnɨ? Oweoɨ!
42007025	Aga pi' a'ma' sɨŋwɨ' wɨnanɨro warɨgɨ'awixɨnɨ? A'ma' rapɨrapɨ' yarapayɨ' eŋɨ' wu' yi'nɨŋɨ' womɨ wɨnanɨro a'ma' dɨŋɨ' meaŋe na'nɨ rɨwarɨgɨ'awixɨnɨ? Oweoɨ! A'ma' rapɨrapɨ' yarapayɨ' naŋɨ'nɨ nɨyi'nɨro ŋweagɨ'a'yɨ' mɨxɨ' ina'yɨ'ya' aŋɨ'yo ŋweaarɨgɨ'a'rɨnɨ. A'ma' dɨŋɨ' meaŋe ŋweaarɨgɨ'a'manɨ.
42007026	Aga pi' a'ma' sɨŋwɨ' wɨnanɨro warɨgɨ'awixɨnɨ? Gorɨxoya' wɨ'a' ro'kiamoarɨŋɨ' womɨ sɨŋwɨ' wɨnanɨro rɨwarɨgɨ'awixɨnɨ? Oyɨ, wɨ'a' ro'kiamoarɨŋɨ' womɨ sɨŋwɨ' wɨnanɨro ugɨ'a' aiwɨ Jono a'ma' yea'yɨ' seayimɨxemeanɨ'a na'nɨ xwɨ'a' piaxɨ'yo da'nɨ iwiaronɨ'o na'nɨ wa'ɨ' urɨmemɨnɨrɨ na'nɨ urowa're'napɨŋɨ' eŋagɨ na'nɨ o Gorɨxoya' wɨ'a' ro'kiamoarɨgɨ'a' nɨyonɨ xɨxenɨ imo'nɨŋomanɨ. Sea'yɨ e mu'roŋorɨnɨ.
42007027	Jono na'nɨ Bɨkwɨ' Gorɨxoya'yo rɨ'wamɨŋɨ' re nɨrɨnɨrɨ ea'nɨnɨ, ‘Gorɨxo xegɨ' xewaxomɨ re urɨŋɨnigɨnɨ, “Nionɨ gɨ' xwɨyɨ'a' yaŋɨ' wiowa'rɨmɨ'a'o joxɨ xa'mɨ nɨrɨmearɨ a'ma' nɨsanɨrɨ epɨ'rɨ na'nɨ o'ɨ'nɨŋɨ' nɨsimoia unɨ'a na'nɨ urowa'rɨmɨ'a'rɨnɨ.” urɨŋɨnigɨnɨ.’ Rɨ'wamɨŋɨ' e nɨrɨnɨrɨ ea'nɨnɨ.” nurɨrɨ
42007028	re urɨŋɨnigɨnɨ, “Nionɨ seararɨŋɨnɨ. Jono a'ma' yea'yɨ' seayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'o na'nɨ o'ɨ'nɨŋɨ' imoŋo eŋagɨ na'nɨ a'ma' nɨ'nɨ aiwɨ wo Jonomɨ sea'yɨ e imo'nɨnɨ na'nɨ xɨrɨgɨ'a'manɨ. E nerɨ aiwɨ a'ma' gɨyɨ' gɨyɨ' nionɨ nɨxɨ'dɨro Gorɨxoya' xwioxɨ'yo pa'wiro yarɨgɨ'a'yɨ' xwɨyɨ'a' nionɨ na'nɨ wa'ɨ' nurɨmeipɨ'rɨ'pɨ xwɨyɨ'a' Jono wa'ɨ' rɨmeŋɨ'pimɨ sea'yɨ e imo'nɨŋagɨ na'nɨ a'ma' ayɨ' onɨ'pɨ aiwɨ Jonomɨ enɨ sea'yɨ e imo'nɨŋoɨ.” urɨŋɨnigɨnɨ.
42007029	A'ma' nɨ'nɨ tɨ'nɨ takisɨ' na'nɨ nɨgwɨ' neara'parɨgɨ'a'yɨ' tɨ'nɨ Jono wa'ɨ' urɨmearɨŋagɨ arɨ'a' nɨwiro nɨsanɨro Jono wayɨ' umeaiarɨ'na' rɨpɨ urɨgɨ'a'nɨŋɨ' imo'nɨnɨ, “Gorɨxoxɨ we' ro'nɨŋoxɨ o'ɨ' nene uyɨ'niɨ'nɨ yarɨŋwae'ne na'nɨ imo'ɨ'pɨ xɨxenɨ neamoi'ɨ'rɨnɨ.” urɨgɨ'a'nɨŋɨ' imo'nɨnɨ.
42007030	E nerɨ aiwɨ Parisiowa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Jono wayɨ' oneameainɨrɨ sɨŋwɨ' mɨwɨnɨpa nero'na' amɨpi' Gorɨxo ‘Awa oe'poyɨ.’ yaiwi'ɨ'pimɨ rɨ'wɨ' umogɨ'awixɨnɨ.
42007031	Jisaso a'mɨ re urɨŋɨnigɨnɨ, “Ewayɨ' xwɨyɨ'a' pi'pɨ nɨrɨrɨ a'ma' agwɨ ri'na' ŋweagɨ'a'yɨ'ne' a'ma' wo wo Gorɨxo seyɨ'ne' na'nɨ urowa'rarɨŋagɨ aiwɨ seyɨ'ne' mɨseaimo'narɨŋɨ'yɨ'ne' na'nɨ ‘Ayɨ'nɨŋɨ' imo'nɨnɨ.’ rɨmɨ'ɨnɨ? Seyɨ'ne' pi'nɨŋɨ' imo'nɨŋoɨ?” nurɨrɨ
42007032	re urɨŋɨnigɨnɨ, “Seyɨ'ne' niai'wɨ' rɨpia'nɨŋɨ' imo'nɨŋoɨ. Niai'wɨ' bia makerɨ'a' tɨ'ŋɨ' e niɨ'a' nero'na' niai'wɨ' bɨ'biamɨ rɨ'aiwa' re urarɨŋoɨ, ‘Nepiane webɨ'i' rarɨŋagwɨ ai' sepiayɨ'ne' sɨmɨnɨŋɨ' mɨyarɨŋoɨ. Nepiane ŋwape' rarɨŋagwɨ ai' sepiayɨ'ne' a'mɨxɨ'a' bɨ mɨyarɨŋoɨ.’ rɨnarɨgɨ'a'pia'nɨŋɨ' imo'nɨŋoɨ.
42007033	Seyɨ'ne' re egɨ'a'pɨ na'nɨ ewayɨ' xwɨyɨ'a' apɨ seararɨŋɨnɨ. Seyɨ'ne' Jono wayɨ' nɨneameaia warɨŋo nɨbɨrɨ'na' aiwa' naŋɨ' mɨnɨpa erɨ iniɨgɨ' wainɨ' mɨnɨpa erɨ yarɨŋagɨ sɨŋwɨ' nɨwɨnɨro na'nɨ ‘A'ma' royɨ' imɨ'o' xɨxe'roarɨŋorɨ'anɨ?’ rarɨgɨ'a'rɨnɨ.
42007034	Seyɨ'ne' a'ma' imo'nɨŋa'onɨ enɨ nɨbɨrɨ'na' aiwa' nɨrɨ iniɨgɨ' nɨrɨ yarɨŋagɨ nɨnanɨro na'nɨ re rarɨgɨ'a'rɨnɨ, ‘O aiwa' eŋɨ' nerɨ narɨŋorɨnɨ. Iniɨgɨ' wainɨ' enɨ narɨŋorɨnɨ. A'ma' takisɨ' na'nɨ nɨgwɨ' neara'parɨgɨ'a'wa tɨ'nɨ a'ma' ɨ'wɨ' yarɨgɨ'a' wi'nɨyɨ' tɨ'nɨ nɨkumɨxɨnɨrɨ emearɨŋorɨnɨ.’ rarɨgɨ'a'rɨnɨ.
42007035	E nerɨ aiwɨ oxɨ' apɨxɨ' wi'nɨ wi'nɨ dɨŋɨ' pi'ra'nɨŋɨ' neŋwɨpero Jono tɨ'nɨ nionɨ tɨ'nɨ na'nɨ ‘Awau' naŋɨ' yarɨŋiɨ.’ yaiwiarɨgɨ'a'rɨnɨ.” urɨŋɨnigɨnɨ.
42007036	A'ma' Parisi wo Jisasomɨ yarɨŋɨ' re wiŋɨnigɨnɨ, “Joxɨ ananɨ nionɨ tɨ'nɨ gɨ' aŋɨ'yo aiwa' nanɨre'wiɨ?” urɨ'agɨ Jisaso oya' aŋɨ'yo nɨpa'wirɨ aiwa' nanɨri na'nɨ wigɨ' yarɨgɨ'a'pa xwa'pɨyi nɨkɨ'ro'ma'na' nawi'nɨ aiwa' narɨ'na' re eŋɨnigɨnɨ.
42007037	Apɨxɨ' ɨ'wɨ' inarɨŋɨ' wi', aŋɨ' apimɨ ŋweaŋi' “Jisaso Parisioya' aŋɨ'yo nɨŋwearɨ aiwa' narɨnɨ.” rɨnarɨŋagɨ arɨ'a' e nɨwirɨ sɨ'ŋa' tɨ'nɨ sɨxɨ' imɨxɨnɨŋɨ' wa' iniɨgɨ' dɨŋɨ' naŋɨ' eaarɨŋɨ' bɨ i'nɨŋɨ'wa' nɨmea'mɨ aŋɨ' iwa'mɨ nɨpa'wirɨ
42007038	Jisaso sɨkwɨ' tɨ'ŋɨ' e rɨ'wɨ' rɨwa'mɨnɨ e'ɨ' nɨro'ma'na' ŋwɨ' nearɨ'na' xegɨ' sɨŋwɨrɨxɨ' Jisasoya' sɨkwɨ' sosɨ'a'yo nɨyorɨ i' xegɨ' dɨ'a' sepia' tɨ'nɨ kwɨkwɨ'rɨmɨ' nerɨ sɨkwɨ'yo ki'yɨ' nɨmiau'nɨrɨ iniɨgɨ' dɨŋɨ' naŋɨ' eaarɨŋɨ'pɨ niwayɨmo'ma'na' gɨ'niɨ' nɨwirɨ e yarɨ'na'
42007039	Parisio, Jisasomɨ ima'nɨ' ikaxɨ' urɨ'o apɨxɨ' i' e wiarɨŋagɨ nɨwɨnɨrɨ i'nɨmɨ re rɨnɨŋɨnigɨnɨ, “A'ma' ro nepa Gorɨxoya' wɨ'a' ro'kiamoarɨŋo eŋa'na'yɨ', apɨxɨ' ɨ'a' wiapɨyimɨxarɨŋi' na'nɨ xɨxenɨ nɨjɨ'a' re imo'nɨpaxorɨnɨ, ‘I' apɨxɨ' ɨ'wɨ' inarɨŋɨ' wi'rɨnɨ.’ yaiwipaxorɨnɨ.” Parisio i'nɨmɨ da'nɨ e yaiwinarɨ'na'
42007040	Jisaso o xwioxɨ'yo da'nɨ e yaiwiarɨŋagɨ adadɨ' nɨwirɨ re urɨŋɨnigɨnɨ, “Saimone, xwɨyɨ'a' bɨ orɨrɨmɨnɨ.” urɨ'agɨ o re urɨŋɨnigɨnɨ, “Neare'wapɨyarɨŋoxɨnɨ, ananɨ nɨreɨ.” urɨ'agɨ
42007041	Jisaso ewayɨ' xwɨyɨ'a' rɨpɨ urɨŋɨnigɨnɨ, “A'ma' womɨ a'ma' wau' nɨbɨri nɨgwɨ' ura'pɨgɨ'isixɨnɨ. Wɨ'o K500.00 ura'pɨrɨ wɨ'o K50.00 ura'pɨrɨ neri nɨŋweagɨ'isa'na'
42007042	awau' a'mɨ xɨ'omɨ mɨwipa eŋa'na' o nɨwau'mɨnɨ aya' nurɨmɨxɨrɨ nɨgwɨ' mɨnɨ wiŋɨ'pɨ na'nɨ dɨŋɨ' pea' nɨmorɨ kikiɨ'a' eŋɨnigɨnɨ. Ayɨna'nɨ awau' go go nɨgwɨ' mɨnɨ wiŋo na'nɨ xwapɨ' wimo'nɨnɨŋoɨ?” urɨ'agɨ
42007043	Saimono re urɨŋɨnigɨnɨ, “ ‘Nɨgwɨ' K500.00 ura'pɨŋo, o xwapɨ' wimo'nɨnɨŋoɨ.’ nimo'narɨnɨ.” urɨ'agɨ Jisaso re urɨŋɨnigɨnɨ, “Joxɨ dɨŋɨ' xɨxenɨ neŋwɨperɨ rarɨŋɨnɨ.” nurɨrɨ
42007044	apɨxi' tɨ'a'mɨnɨ nɨkɨnɨmo'nɨma'na' Saimonomɨ re urɨŋɨnigɨnɨ, “Apɨxɨ' ri' nionɨ niarɨŋɨ' ri' sɨŋwɨ' wɨneɨ. Nionɨ dɨxɨ' aŋɨ'yo ɨ'wiapa'na'yɨ' joxɨ negɨ' yarɨŋwa'pa mɨnii' iniɨgɨ' bɨ sɨkwɨ' sosɨ'a' igɨ'a' ea'nɨmɨnɨrɨ na'nɨ mɨniapɨ'ɨnɨ. E nerɨ aiwɨ apɨxɨ' ri'yɨ' gɨ' sɨkwɨ' sosɨ'a'yo sɨŋwɨrɨxɨ' tɨ'nɨ igɨ'a' nɨnearɨ xegɨ' dɨ'a' sepia' eŋɨ' tɨ'nɨ nɨkwɨ'rɨŋoɨ.
42007045	Joxɨ a'ma' xwɨyɨ'a' ba'na' negɨ' yarɨŋwa'pɨ ki'yɨ' mɨnɨmiau'nɨ'ɨnɨ. E nerɨ ai' i' nionɨ nɨ'wiapɨrɨ ŋwea'a'i'na' da'nɨ sɨkwɨ' sosɨ'a'yo ki'yɨ' nɨnɨmiau'ga warɨnɨ.
42007046	Joxɨ negɨ' yarɨŋwa'pa yayɨ' mɨnipa nerɨ ranɨ' bɨ mɨŋɨ'yo mɨniwayɨmo'ɨnɨ. E nerɨ aiwɨ apɨxɨ' ri'yɨ' sɨkwɨ' sosɨ'a'yo iniɨgɨ' dɨŋɨ' naŋɨ' eaarɨŋɨ' bɨ nɨniwayɨmo'ma'na' gɨ'niɨ' niŋoɨ.
42007047	Ayɨna'nɨ nionɨ re rarɨŋɨnɨ. I' ɨ'wɨ' xwapɨ' yagɨ'i' aiwɨ nionɨ rɨxa yokwarɨmɨ' wii'a' eŋagɨ na'nɨ i' nionɨ na'nɨ xwapɨ' nɨwimo'nɨrɨ na'nɨ naŋɨ' e niarɨnɨ. A'ma' ɨ'wɨ' xwapɨ' me' bɨ onɨmia'pɨ yarɨgɨ'a'yɨ' nionɨ yokwarɨmɨ' wii'a'na' ayɨ' nionɨ na'nɨ enɨ onɨmia'pɨ wimo'narɨŋɨ'rɨnɨ.” Saimonomɨ e nurɨrɨ
42007048	apɨxi'mɨ re urɨŋɨnigɨnɨ, “Nionɨ dɨxɨ' ɨ'wɨ' yarɨŋɨ'yɨ' rɨxa yokwarɨmɨ' sii'a'rɨnɨ.” ura'na'
42007049	a'ma' xɨ'o tɨ'nɨ nawi'nɨ nɨŋwearo aiwa' narɨgɨ'a'yɨ' re rɨnɨgɨ'awixɨnɨ, “A'ma' royɨ' ‘Ɨ'wɨ' yarɨŋɨ'yɨ' yokwarɨmɨ' wiipaxonɨrɨnɨ.’ nɨyaiwirɨ rɨ'a rarɨnɨ?” nɨrɨnɨro e yarɨ'na'
42007050	Jisaso apɨxi'mɨ re urɨŋɨnigɨnɨ, “Ji'xɨ dɨŋɨ' nɨkwɨ'roarɨŋagɨ na'nɨ Gorɨxo yea'yɨ' rɨyimɨxemea'ɨ'rɨnɨ. Rɨxa kikiɨ'a' ne'ra uɨ.” urɨŋɨnigɨnɨ.
42008001	Jisaso Saimono tɨ'nɨ aiwa' nɨnɨrɨ nɨŋweaŋɨsa'na' rɨxa sɨ'a' wi' o'ra'na' o aŋɨ' wi'yɨ' wi'yo xwɨyɨ'a' yayɨ' winɨpaxɨ' Gorɨxo xwioxɨ'yo mɨmea'mɨ' nerɨ pi'ra'nɨŋɨ' umeŋweanɨ'a na'nɨ wa'ɨ' nurɨmerɨ re urɨmeŋɨnigɨnɨ, “Seyɨ'ne' ɨ'wɨ' yarɨgɨ'a'yɨ' rɨ'wɨ'mɨnɨ nɨmamoro nɨsanɨro ŋwea'ɨ'rɨxɨnɨ.” urɨmearɨ'na' xɨ'o xegɨ' wiepɨsarɨŋɨ' we' wu'kau' sɨkwɨ' wau' o tɨ'nɨ nawi'nɨ nemero
42008002	apɨxɨ' wi'wa enɨ o tɨ'nɨ nawi'nɨ nemero —Wi'wa sɨmɨxɨ' tɨ'gɨ'i'wamɨ Jisaso naŋɨ' imɨxɨrɨ wi'wa imɨ'o' dɨŋɨ' xɨxe'roarɨŋɨ' tɨ'gɨ'i'wamɨ mɨxɨ' uma'ɨnɨrɨ wiarɨŋi'wa wigɨ' yoɨ' ri'warɨnɨ. Wi' Mariai'rɨnɨ. Aŋɨ' yoɨ' Magɨdara da'ŋi' eŋagɨ na'nɨ i'mɨ yoɨ' Magɨdara da'ŋɨ' Mariai'yɨ wɨ'rɨnɨŋi'rɨnɨ. I' Jisaso imɨ'o' we' wɨ'u'mɨ da'ŋɨ' wau' dɨŋɨ' xɨxe'roarɨŋɨ' mɨxɨ' uma'ɨnowa'rɨŋi'rɨnɨ.
42008003	Apɨxɨ' a'mɨ wi' Xusao —O mɨxɨ' ina'yɨ' Xerotoya' bosɨwɨ' worɨnɨ. Omɨ xiepi' i' xegɨ' yoɨ' Joanai'rɨnɨ. A'mɨ wi' Sasanai'rɨnɨ. I'wa tɨ'nɨ a'mɨ wi'wa enɨ wigɨ' nɨgwɨ' tɨ'nɨ aiwa' bɨ' imɨmɨ' ero Jisasomɨ tɨ'nɨ xegɨ' wiepɨsarɨŋowamɨ tɨ'nɨ mi'raŋɨ' nɨwiayiro nu'mɨ wagɨ'a'rɨnɨ.
42008004	Oxɨ' apɨxɨ' obaxɨ' aŋɨ' ayɨ' ayo da'nɨ Jisaso tɨ'ŋɨ' e na'nɨ nɨbɨmiro awi' ea'narɨ'na' o ewayɨ' xwɨyɨ'a' rɨpɨ urɨŋɨnigɨnɨ,
42008005	“A'ma' wo o xegɨ' omɨŋɨ'yo witɨ' siyɨ' nɨwia'ro'a umɨnɨrɨ na'nɨ nurɨ rɨxa xwɨ'a' yunɨ' ikɨxea'rɨnɨŋe pi'ra'nɨŋɨ' nɨwia'rorɨ ai' wi' o'ɨ'yo pie'ro'ɨ'yɨ' a'ma' wi' o'ɨ'yo nɨpurɨ'na' xwɨrɨŋwɨ' osaxɨro iŋɨ' nɨbɨrɨ mɨma'nɨ' erɨ eŋɨnigɨnɨ.
42008006	A'mɨ wi' sɨ'ŋa' i'nɨmɨ yapɨnɨŋa'na' xwɨ'a' sea'yɨ e onɨmia'pɨ eŋɨ'yo pie'ro'ɨ'yɨ' apaxɨ' me' nera'pɨrɨ nɨyapɨrɨ aiwɨ iniɨgɨ' mɨru'nɨŋagɨ na'nɨ apaxɨ' me' yɨwea'rɨŋɨnigɨnɨ.
42008007	A'mɨ wi' emɨ' pɨpɨŋɨ' arɨ'kia'rɨnɨŋe wia'roŋɨ'yɨ' emɨ' pɨpɨŋɨ'yo da'nɨ nawi'nɨ nera'pɨma'na' emɨ' xeŋwɨra'rɨŋagɨ na'nɨ witɨ' ayɨ' urɨ' eŋɨnigɨnɨ.
42008008	A'mɨ wi' xwɨ'a' naŋɨ'yo wia'roŋɨ'yɨ' nera'pɨrɨ nɨyapɨrɨ na' nɨwerɨ'na' aga dɨŋɨ' nɨmorɨ ɨ'a' mɨropaxɨ' weŋɨnigɨnɨ.” Ewayɨ' xwɨyɨ'a' e nurɨrɨ'na' re urayiŋɨnigɨnɨ, “Arɨ'a' tɨ'gɨ'a'yɨ'ne' ewayɨ' xwɨyɨ'a' rarɨŋa' rɨpɨ na'nɨ arɨ'a' o'kiarɨ' nɨmo'nɨ'poyɨ.” urayiŋɨnigɨnɨ.
42008009	Xegɨ' wiepɨsarɨŋowa ewayɨ' xwɨyɨ'a' apɨ mɨ'kɨ'pɨ na'nɨ yarɨŋɨ' wi'a'na'
42008010	o re urɨŋɨnigɨnɨ, “Xwɨyɨ'a' eŋi'na' da'nɨ ‘Gorɨxo xwioxɨ'yo mɨmea'mɨ' nerɨ seameŋweanɨ'a'rɨnɨ.’ nɨrɨrɨ i'nɨmɨ imo'nɨŋɨ'pɨ nionɨ wɨ'a' searo'kiamoarɨŋɨnɨ. E nerɨ aiwɨ a'ma' nionɨ dɨŋɨ' mɨnɨkwɨ'ro' wigɨ' dɨŋɨ' tɨ'nɨ ne'ra warɨgɨ'a'yɨ' nionɨ ewayɨ' xwɨyɨ'a' nure'wapɨyirɨ'na' wɨ'a' ro'kiamoagɨ' Aisaiaoyɨ rɨnɨŋo nɨrɨrɨ rɨ'wamɨŋɨ' eaŋɨ'pa sɨŋwɨ' nanɨro arɨ'a' niro nero aiwɨ mɨ'kɨ'pɨ na'nɨ nɨjɨ'a' imo'nɨpɨ'rɨxɨnɨrɨ ewayɨ' xwɨyɨ'a'nɨ ure'wapɨyarɨŋɨnɨ.
42008011	“Ewayɨ' xwɨyɨ'a' mɨ'kɨ'pɨ rɨpɨrɨnɨ. Witɨ' siyɨ' na'nɨ rɨnɨŋɨ'pɨ ayɨ' xwɨyɨ'a' Gorɨxoya'nɨŋɨ' imo'nɨnɨ.
42008012	A'ma' wi' siyɨ' o'ɨ' maŋɨ'pa'mɨ pie'ro'ɨ'yɨ'nɨŋɨ' imo'nɨnɨ. Ayɨ' xwɨyɨ'a' Gorɨxoya' arɨ'a' nɨwiro aiwɨ axi'na' obo nɨbɨrɨ ayɨ' xwɨyɨ'a' oya'pɨ dɨŋɨ' mo'a'na' o yea'yɨ' uyimɨxemeanɨgɨnɨrɨ mɨrɨrakɨ' nɨwirɨ xwɨyɨ'a' oya' wigɨ' xwioxɨ'yo da'nɨ emɨ mɨmea'mɨ' ya'rarɨŋɨ'rɨnɨ.
42008013	A'ma' wi' witɨ' siyɨ' sɨ'ŋa' i'nɨmɨ yapɨnɨŋa'na' sea'yɨ e xwɨ'a' onɨmia'pɨ eŋa'na' wia'roŋɨ'yɨ'nɨŋɨ' imo'nɨnɨ. Ayɨ' xwɨyɨ'a' Gorɨxoya' arɨ'a' nɨwiro'na' yayɨ' nɨwinɨrɨ xɨ'danɨro yarɨ'na' xwɨyɨ'a' na' i'nɨmɨ pɨpɨŋɨ'nɨŋɨ' mɨwa'rɨŋagɨ na'nɨ anɨŋɨ' xɨ'darɨgɨ'a'manɨ. Xwɨyɨ'a' oya'pɨ xɨ'danɨro yarɨŋagɨ'a na'nɨ a'ma' wi' nɨbɨro nepa eŋɨ' nea'nɨro rɨ'a xɨ'darɨŋoɨnɨrɨ iwamɨ'o' wi'wapɨyi'a'na' pɨ'nɨ wia'rarɨgɨ'a'rɨnɨ.
42008014	A'ma' wi' witɨ' siyɨ' emɨ' pɨpɨŋɨ' arɨ'kia'rɨnɨŋe wia'roŋɨ'yɨ'nɨŋɨ' imo'nɨnɨ. Ayɨ' enɨ xwɨyɨ'a' Gorɨxoya' arɨ'a' nɨwiro aiwɨ wigɨ' yarɨgɨ'a'pa sɨnɨ nɨxɨ'dɨro'na' amɨpi' xwɨ'a'yo da'ŋɨ' na'nɨ dɨŋɨ' obɨbaxɨ' moro ‘Amɨpi' wi' nionɨ mɨnɨmu'ropa oninɨ.’ yaiwiro amɨpi' wi' na'nɨ nɨwimo'nɨro ‘Arɨge mea'mɨ'a'rɨ'anɨ?’ yaiwiro ne'ra nurɨ'na'yɨ' witɨ' emɨ' nera'pɨrɨ xeŋwɨra'rɨŋɨ' yapɨ nimo'nɨro aiwa' na' nɨyi'nɨrɨ aiwɨ wi' yo'ɨ' yarɨŋɨ'manɨ.
42008015	A'ma' wi' siyɨ' xwɨ'a' naŋɨ' imo'nɨŋe wia'roŋɨ'yɨ'nɨŋɨ' imo'nɨnɨ. Ayɨ' xwɨyɨ'a' Gorɨxoya' na'nɨ arɨ'a' nɨwiro dɨŋɨ' sɨpi' wi' mɨmaxɨrɨŋagɨ'a na'nɨ mɨwa'ramo' anɨŋɨ' dɨŋɨ' nɨkwɨ'roro xai'wɨ' ɨ'a' nɨxɨrɨro nerɨ'na' aiwa' na' wearɨŋɨ'pɨ'nɨŋɨ' imo'narɨgɨ'a'rɨnɨ.” Wiepɨsarɨŋowamɨ ewayɨ' xwɨyɨ'a' mɨ'kɨ'pɨ na'nɨ a'waŋɨ' e urɨŋɨnigɨnɨ.
42008016	Awa “Jisaso a'ma' ayo anɨŋɨ' yumɨ'i' winɨ'a'rɨnɨ.” yaiwipɨ'rɨxɨnɨrɨ a'mɨ ewayɨ' xwɨyɨ'a' rɨpɨ urɨŋɨnigɨnɨ, “A'ma' wo re yarɨŋɨ'manɨ. Xegɨ' ramɨxɨ' nɨmɨxa'rorɨ sɨxɨ' xwe' wa' nɨmearɨ upɨka'kwia'rarɨŋɨ'manɨ. Nɨmɨxa'rorɨ xegɨ' sa' i'kwiaŋwɨ'yo i'nɨmɨ e'xwɨroa'rarɨŋɨ'manɨ. Nɨmɨxa'ro'ma'na' a'ma' gɨyɨ' gɨyɨ' nɨ'wiapɨrɨ'na' ananɨ sɨŋwɨ' wɨnɨpɨ'rɨ na'nɨ aiwa' i'kwiaŋwɨ'yo sea'yɨ e tarɨŋɨ'rɨnɨ.” nurɨrɨ
42008017	re urɨŋɨnigɨnɨ, “Amɨpi' nɨ'nɨ i'nɨmɨ imo'nɨŋɨ' aiwɨ wɨ'a' o'ki'a'na' nɨ'nɨ sɨŋa'nɨ imo'na'na' a'ma' nɨ'nɨ ‘Tɨ' ayɨ'rɨ'anɨ?’ yaiwipɨ'rɨ'a'rɨnɨ.
42008018	Ayɨna'nɨ seyɨ'ne' pɨ'ne' arɨ'a' nɨniro'na'yɨ' arɨ'a' pi'ra'nɨŋɨ' nirɨ'ɨnɨ. A'ma' gɨyɨ' gɨyɨ' nionɨ xwɨyɨ'a' rarɨ'na' arɨ'a' niro dɨŋɨ' nɨkwɨ'roro nero nɨjɨ'a' bɨ nimo'nɨrɨ'na'yɨ' Gorɨxo a'mɨ wi' mɨnɨ winɨŋoɨ. Gɨyɨ' gɨyɨ' arɨ'a' mɨnipa ero dɨŋɨ' mɨnɨkwɨ'ropa ero nerɨ'na'yɨ' ‘Nɨjɨ'a' rɨpɨ imo'nɨŋɨnɨ.’ yaiwinarɨgɨ'a'pɨ ai' Gorɨxo apɨ ai' a'mɨ nura'pɨnɨŋoɨ.” urɨŋɨnigɨnɨ.
42008019	Jisasomɨ xɨna'i' tɨ'nɨ xogwa'owa tɨ'nɨ o tɨ'ŋɨ' e na'nɨ nɨbɨro a'ma' xwe' obaxɨ' omɨ epɨ'royɨ' wia'rɨŋagɨ'a epo'wa mɨpa'wipaxɨ' eŋagɨ
42008020	a'ma' wi' a'waŋɨ' re urɨgɨ'awixɨnɨ, “Dɨxɨ' rɨna'i' tɨ'nɨ rɨgwa'owa tɨ'nɨ sɨŋwɨ' rananɨro na'nɨ bɨ'amɨ bɨraiyɨ' roŋoɨ.” urɨ'agɨ'a ai'
42008021	o re urɨŋɨnigɨnɨ, “A'ma' re ŋwɨxapɨgɨ'a' tɨyɨ', xwɨyɨ'a' Gorɨxoya' arɨ'a' wiro xɨxenɨ ero yarɨgɨ'a'yɨ', ayɨ' gɨ' ino'ki'wa'nɨŋɨ' nɨrɨxɨ'mea'owa'nɨŋɨ' imo'nɨŋoɨ.” urɨŋɨnigɨnɨ.
42008022	I'na' sɨ'a' wɨyimɨ Jisaso tɨ'nɨ xegɨ' wiepɨsarɨŋowa tɨ'nɨ ewe'yo nɨpɨxemoa'nɨro o re urɨŋɨnigɨnɨ, “Ipi'yo jɨ'arɨwa'mɨnɨ da'nɨ oxemoaneyɨ.” nurɨrɨ nɨmea'mɨ nuro
42008023	ipi'yo nɨmea'mɨ warɨ'na' Jisaso rɨxa sa' winɨ'agɨ sa' weŋa'na' re eŋɨnigɨnɨ. Rɨ'wɨpi' xwe' wi' nɨweapɨrɨ ipi'yo nɨxemɨ nurɨ ewe'yo iniɨgɨ' mɨmea'mɨ' yarɨ'na' awa rɨxa iniɨgɨ' namipaxɨ' yarɨŋagɨ nainenɨmɨ
42008024	nuro saiwia'rɨ' nɨwima'na' re urɨgɨ'awixɨnɨ, “Neamemearɨŋoxɨnɨ, neamemearɨŋoxɨnɨ, rɨxa iniɨgɨ' namianɨ aŋwɨ ayorɨnɨ.” ura'na' Jisaso nɨwia'pɨ'nɨmearɨ imɨŋɨ' yarɨŋɨ'pimɨ tɨ'nɨ iniɨgɨ' reakɨ'kwɨ'i' yaparɨŋɨ'pimɨ tɨ'nɨ mɨxɨ' nurɨrɨ “Pɨ'nɨ wia'reɨ.” ura'na' re eŋɨnigɨnɨ. Pɨ'nɨ nɨwia'rɨrɨ'na' imɨŋɨ' me' nerɨ iniɨgɨ' samɨŋɨ' wea'rɨrɨ eŋɨnigɨnɨ.
42008025	Rɨxa imɨŋɨ' me' nerɨ iniɨgɨ' samɨŋɨ' wea'rɨrɨ e'a'na' o wiepɨsarɨŋowamɨ re urɨŋɨnigɨnɨ, “Soyɨ'ne' dɨŋɨ' mɨnɨkwɨ'ropa pi' na'nɨ yarɨŋoɨ?” urɨ'agɨ awa wa'yɨ' ero ududɨ' ero nero re rɨnɨgɨ'awixɨnɨ, “A'ma' royɨ' imɨŋɨ' tɨ'nɨ iniɨgɨ' tɨ'nɨ sekaxɨ' ura'na' a'ma'nɨŋɨ' arɨ'a' wi'ɨ' royɨ' gorɨ'anɨ?” rɨnɨgɨ'awixɨnɨ.
42008026	Awa ewe'pa' nɨmea'a nuro ipi' Gaririyo jɨ'arɨwa'mɨnɨ aŋɨ' bɨ xegɨ' yoɨ' Gegesayɨ rɨnɨŋɨ'pɨ tɨ'ŋɨ' e niwie'kɨ'nɨmearo
42008027	Jisaso nayoarɨ rɨxa xwɨ'a'yo e'ɨ' roŋa'na' a'ma' aŋɨ' apimɨ da'ŋɨ' wo —Omɨ imɨ'o' wi' xɨxe'roarɨŋorɨnɨ. Eŋi'na' da'nɨ iyaxɨ' aikɨ' mɨyi'nɨ' ne'ra urɨ aŋɨ' wi'yo mɨŋweapa erɨ a'ma' xwa'rɨpa' tɨ'ŋɨ' enɨ ŋwearɨ yarɨŋorɨnɨ.
42008028	O Jisasomɨ sɨŋwɨ' nɨwɨnɨrɨ'na' xwamia'nɨ' nɨrɨrɨ Jisasomɨ agwɨ' rɨwa'mɨnɨ nɨpɨ'ki'nɨmearɨ i'mɨ' tɨ'nɨ re urɨŋɨnigɨnɨ, “Jisasoxɨ, niai'wɨ' Ŋwɨ'a' sea'yɨ e'mɨ ŋweaŋoya'oxɨ, pi' neaimɨnɨrɨ barɨŋɨnɨ? Nionɨ waunɨ' re rɨrarɨŋɨnɨ, ‘Xeanɨŋɨ' wi' mɨneaika'rɨpanɨ.’ rɨrarɨŋɨnɨ.” nurɨrɨ
42008029	Jisaso sekaxɨ' “Imɨ'oyɨ'ne' a'ma' romɨ pɨ'nɨ nɨwia'rɨmɨ u'poyɨ.” urɨ'ɨ' eŋagɨ na'nɨ Jisasomɨ e nurɨrɨ —O imɨ'o' i'ni'na' dɨŋɨ' xɨxe'roarɨŋɨ' eŋagɨ na'nɨ xegɨ' a'ma' omɨ ɨ'a' nɨxero gwɨ' wɨri' tɨ'nɨ ainɨxɨ' ikasɨ'a' inɨŋɨ' wɨri' tɨ'nɨ nɨjiro awi' meŋweaŋagɨ'a aiwɨ gwɨ' ji'ɨ'a'pɨ narɨ'kia'rɨmɨ imɨ'o' a'ma' dɨŋɨ' meaŋe na'nɨ saya' nɨme'ra wayarɨŋorɨnɨ.
42008030	Omɨ Jisaso yarɨŋɨ' re wiŋɨnigɨnɨ, “Segɨ' yoɨ' pi'xɨnɨ?” urɨ'agɨ imɨ'owa xwe' obaxɨ' mɨro'nɨŋagɨ'a na'nɨ re urɨgɨ'awixɨnɨ, “Negɨ' yoɨ' Rijonɨyɨ —Yoɨ' mɨ'kɨ' ayɨ' mɨxɨ' na'nɨ xwe' obaxɨ' gwɨ' mo'narɨgɨ'a' na'nɨrɨnɨ. Yoɨ' e rɨnɨŋwɨnɨ.” nurɨro
42008031	waunɨ' rɨxɨŋɨ' re urayigɨ'awixɨnɨ, “Joxɨ none mɨxɨ' nɨneama'ɨnowa'rɨrɨ'na' sirɨrɨkɨ' yoparɨ' bɨ mimo'nɨŋɨ'yi tɨ'ŋɨ' e Gorɨxo xeanɨŋɨ' neaika'rɨnɨ'e na'nɨ mɨxɨ' mɨneama'ɨnowa'rɨpanɨ.” nurɨro
42008032	odɨpi' xwe' obaxɨ' dɨ'wɨ'yo wia'roa'rɨnɨŋagɨ'a nɨwɨnɨro waunɨ' re urɨgɨ'awixɨnɨ, “Imɨ'one odɨpi'yo rɨ'wɨ'mɨnɨ oxɨxe'ro'poyɨnɨrɨ sɨŋwɨ' neanɨrɨre'ɨnɨ?” urɨ'agɨ'a o xe oe'poyɨnɨrɨ sɨŋwɨ' wɨna'na'
42008033	imɨ'owa a'ma' omɨ pɨ'nɨ nɨwia'rɨmɨ nuro a'mɨ odɨpi'yo xɨxe'ro'a'na' re eŋɨnigɨnɨ. Odɨpi' ayɨ' imegɨ' aŋɨ'nɨ omi'ɨ'a'yɨ' sapɨpaŋɨ'mɨ sɨwa' ne'ra ipi'yo nɨpa'wiro pɨyɨ' egɨ'awixɨnɨ.
42008034	A'ma' odɨpi' awi' mearoarɨgɨ'a'yɨ' wigɨ' odɨpi' e e'agɨ'a nɨwɨnɨro wigɨ' aŋɨ' apimɨ na'nɨ e'ɨ' nuro a'ma' e ŋweagɨ'a'yo a'waŋɨ' urɨro a'ma' omɨŋɨ'yo yarɨgɨ'a'yo a'waŋɨ' urɨmero wi'a'na'
42008035	a'ma' ayɨ' “Pi' rɨ'a eŋoɨ?” nɨyaiwiro sɨŋwɨ' wɨnanɨro na'nɨ nɨbɨro Jisaso tɨ'ŋɨ' e nɨre'moro wenɨŋɨ' e'ɨ'a'yɨ' wɨnɨgɨ'awixɨnɨ. A'ma' imɨ'o' xɨxe'roarɨŋo riwo aikɨ' yi'nɨrɨ dɨŋɨ' sɨxɨ' yi'nɨrɨ nema'na' Jisasoya' sɨkwɨ' tɨ'ŋɨ' e e'ɨ' ŋweaŋagɨ nɨwɨnɨro wa'yɨ' nero yarɨ'na'
42008036	a'ma' Jisaso imɨ'o' mɨxɨ' uma'ɨnowa'rɨ'agɨ sɨŋwɨ' wɨnɨ'a'yɨ' Jisaso imɨ'o' saya' mearɨŋomɨ pi'ra'nɨŋɨ' wimɨxɨ'ɨ' na'nɨ repɨyɨ' nɨwiro'na'
42008037	a'ma' ayɨ' nɨ'nɨ aŋɨ' Gegesa da'ŋɨ'yɨ' tɨ'nɨ a'ma' aŋɨ' apimɨ mɨdɨmɨda'nɨ ŋweagɨ'a'yɨ' tɨ'nɨ wa'yɨ' xwe' nika'rɨnɨro na'nɨ Jisasomɨ waunɨ' re urɨgɨ'awixɨnɨ, “ ‘Nene pɨ'nɨ nɨneawia'rɨmɨ ounɨ.’ neaimo'narɨnɨ.” urɨ'agɨ'a o a'mɨ ewe'yo nɨpɨxemoa'nɨrɨ umɨnɨrɨ yarɨ'na'
42008038	a'ma' imɨ'o' mɨxɨ' uma'ɨnɨ'o waunɨ' rɨxɨŋɨ' “ ‘Nionɨ tɨ'nɨ owaiyɨ.’ nimo'narɨnɨ.” urarɨŋagɨ ai' Jisaso xegɨ' aŋɨ' e na'nɨ nurowa'rɨrɨ re urɨŋɨnigɨnɨ,
42008039	“Dɨxɨ' aŋɨ' e na'nɨ nurɨ Gorɨxo sii'ɨ'pɨ na'nɨ dɨxɨ' a'ma'yo repɨyɨ' nɨwirɨ ŋwearɨ uɨ.” urɨ'agɨ o Jisasomɨ pɨ'nɨ nɨwia'rɨmɨ nurɨ aŋɨ' apimɨ nɨpimɨnɨ Jisaso wii'ɨ'pɨ na'nɨ repɨyɨ' wiemeŋɨnigɨnɨ.
42008040	Jisaso a'mɨ ipi'yo jɨ'arɨwa'mɨnɨ iwie'kɨ'nɨmea'a'na' a'ma' obaxɨ' e epɨ'royɨ' ero o na'nɨ xwayɨ' nanɨrɨ ŋwearo egɨ'a'yɨ' omɨ yayɨ' nɨwiro yarɨ'na' re eŋɨnigɨnɨ.
42008041	A'ma' a'mɨna' wigɨ' rotu' aŋɨ' wiwa' meŋweaŋɨ' wo —O xegɨ' yoɨ' Jairasorɨnɨ. Mia'i' na' wi'mɨnɨ xanorɨnɨ. O nɨbɨrɨ Jisasoya' sɨkwɨ' tɨ'ŋɨ' e nɨpɨ'ki'nɨmearɨ xɨ'o xegɨ' mia'i' —I' xwiogwɨ' we' wu'kau' sɨkwɨ' wau' imo'nɨŋi'rɨnɨ. I' rɨxa nɨpe'mɨnɨrɨ yarɨŋagɨ na'nɨ xano Jisasomɨ waunɨ' rɨxɨŋɨ' re urɨŋɨnigɨnɨ, “Gɨ' mia'i'mɨ naŋɨ' imɨxɨrɨ nionɨ tɨ'nɨ gɨ' aŋɨ'yo na'nɨ nɨwanɨre'wiɨ?” urɨ'agɨ o “Ananɨrɨnɨ.” nurɨrɨ awau' o'ɨ' e warɨ'na' a'ma' e epɨ'royɨ' egɨ'a'yɨ' nuxɨ'dɨro Jisasomɨ ɨkwɨkwierɨ' warɨ'na'
42008042	A'ma' a'mɨna' wigɨ' rotu' aŋɨ' wiwa' meŋweaŋɨ' wo —O xegɨ' yoɨ' Jairasorɨnɨ. Mia'i' na' wi'mɨnɨ xanorɨnɨ. O nɨbɨrɨ Jisasoya' sɨkwɨ' tɨ'ŋɨ' e nɨpɨ'ki'nɨmearɨ xɨ'o xegɨ' mia'i' —I' xwiogwɨ' we' wu'kau' sɨkwɨ' wau' imo'nɨŋi'rɨnɨ. I' rɨxa nɨpe'mɨnɨrɨ yarɨŋagɨ na'nɨ xano Jisasomɨ waunɨ' rɨxɨŋɨ' re urɨŋɨnigɨnɨ, “Gɨ' mia'i'mɨ naŋɨ' imɨxɨrɨ nionɨ tɨ'nɨ gɨ' aŋɨ'yo na'nɨ nɨwanɨre'wiɨ?” urɨ'agɨ o “Ananɨrɨnɨ.” nurɨrɨ awau' o'ɨ' e warɨ'na' a'ma' e epɨ'royɨ' egɨ'a'yɨ' nuxɨ'dɨro Jisasomɨ ɨkwɨkwierɨ' warɨ'na'
42008043	apɨxɨ' wi' —I' xegɨ' ragɨ' anɨŋɨ' pwarɨ'na' xwiogwɨ' we' wu'kau' sɨkwɨ' wau' mu'roŋi'rɨnɨ. A'ma' obaxɨ' naŋɨ' imɨxanɨro nɨyayirɨŋɨ' ai' naŋɨ' wi' mimo'nɨŋi'rɨnɨ.
42008044	I' “Jisasoya' iyɨ'a'yonɨ ama'ɨ' nɨro'nɨrɨ'na'yɨ', a'mɨ naŋɨ' imo'nɨmɨ'ɨnɨ.” nɨyaiwia nɨxɨ'dɨrɨ rɨ'wɨ'mɨ da'nɨ oya' iyɨ'a' si'rɨ'wɨ'yo ama'ɨ' ro'na'na' re eŋɨnigɨnɨ. Ragɨ' anɨŋɨ' pwarɨŋɨ'pɨ yea'yɨ' sɨkia'rɨŋɨnɨgɨnɨ.
42008045	Yea'yɨ' sɨkia'ra'na' Jisaso re rɨŋɨnigɨnɨ, “Ama'ɨ' go nɨro'nɨgoɨ?” rɨ'agɨ a'ma' nɨ'nɨ “Oweoɨ, nionɨmanɨ. Nionɨmanɨ.” nɨra warɨ'na' xegɨ' wiepɨsarɨŋɨ' wo Pitaoyɨ rɨnɨŋo re urɨŋɨnigɨnɨ, “Neamemearɨŋoxɨnɨ, a'ma' epɨ'royɨ' nɨsiro ɨkwɨkwierɨ' nɨsiga warɨŋoɨ.” urɨ'agɨ aiwɨ
42008046	Jisaso re rɨŋɨnigɨnɨ, “Nepa a'ma' wo ama'ɨ' nɨro'nɨgoɨ. Nɨgɨ' eŋɨ' ea'nɨŋɨ' bɨ nɨnɨwa'rɨmɨ a'ma' womɨ naŋɨ' imɨxɨ'agɨ nainenɨrɨ na'nɨ rarɨŋɨnɨ.” rɨ'agɨ
42008047	apɨxɨ' i' yumɨ'i' mepaxɨ' wimo'nɨ'agɨ nɨwɨnɨrɨ o'ɨ' ne'ra aŋwɨ e nɨbɨrɨ oya' sɨ'mɨmaŋɨ'rɨwa'mɨnɨ nɨpɨ'ki'nɨmearɨ oxɨ' apɨxɨ' nɨ'nɨ sɨŋwɨ'yo da'nɨ wɨ'a' re ro'kiamo'nɨŋɨnigɨnɨ, “Nii'nɨ gɨ' ragɨ' anɨŋɨ' pwarɨŋagɨ na'nɨ Jisasomɨ ama'ɨ' ro'nɨ'ɨnɨ. Omɨ ama'ɨ' nɨro'nɨrɨ'na' rɨxa naŋɨ' imo'nɨ'ɨnɨ.” urɨ'agɨ
42008048	o re urɨŋɨnigɨnɨ, “Miae', ji'xɨ dɨŋɨ' nɨnɨkwɨ'rorɨ na'nɨ naŋɨ' imo'nɨ'ɨnɨ. A'mɨ aya' mɨsinɨpa nerɨ kikiɨ'a' ne'ra uɨ.” nurɨrɨ
42008049	sɨnɨ i'mɨ e urarɨ'na' a'ma' wo rotu' aŋɨ' meŋweaŋoya' aŋɨ' e da'nɨ nɨbɨrɨ omɨ re urɨŋɨnigɨnɨ, “Ure'wapɨyarɨŋomɨ sɨnɨ aya' wi' murɨŋweapanɨ. Dɨxɨ' mia'i' rɨxa pe'ɨnigɨnɨ.” urɨ'agɨ
42008050	Jisaso arɨ'a' e nɨwirɨ re urɨŋɨnigɨnɨ, “Dɨxɨ' mia'i' pe'ɨ' aiwɨ wa'yɨ' mepanɨ. Nionɨ dɨŋɨ' nɨkwɨ'ro'a'na'yɨ', i' a'mɨ naŋɨ' imo'nɨnɨŋoɨ.” nurɨmɨ nurɨ
42008051	aŋɨ'yo nɨpa'wirɨ'na' a'ma' wi' nawi'nɨ opa'wianeyɨnɨrɨ sɨŋwɨ' mɨwɨnɨpa nerɨ sa xegɨ' wiepɨsarɨŋɨ' Pitao tɨ'nɨ Jono tɨ'nɨ Jemiso tɨ'nɨ mia'i'mɨ xɨna'i' tɨ'nɨ xano tɨ'nɨ ayɨ' tɨ'nɨnɨ nɨpa'wiro
42008052	a'ma' nɨ'nɨ ŋwɨ' earo a'mɨxɨ'a' mero yarɨŋagɨ'a na'nɨ Jisaso re urɨŋɨnigɨnɨ, “Ŋwɨ' eaarɨgɨ'a' pɨ'nɨ wia'rɨ'poyɨ. Nɨperɨ mɨwenɨnɨ. Sa sa' wenɨ.” ura'na'
42008053	ayɨ' “I' rɨxa pɨyɨ'xɨnɨ.” nɨyaiwiro na'nɨ rɨpɨ'a' urɨ'agɨ'a ai'
42008054	o i'ya' we'pa'mɨ ɨ'a' nɨmaxɨrɨma'na' i'mɨ' tɨ'nɨ “Mia' ri'xɨnɨ, wia'pɨ'nɨmeaɨ.” ura'na' re eŋɨnigɨnɨ.
42008055	Mia'i' a'mɨ dɨŋɨ' sɨxɨ' wi'na'na' apaxɨ' me' wia'pɨ'nɨmeaŋɨnigɨnɨ. Rɨxa wia'pɨ'nɨmea'a'na' Jisaso xanɨyau'mɨ “Aiwa' bɨ umeai'piyɨ.” urɨ'agɨ
42008056	ayau' ududɨ' ika'rɨnɨ'agɨ'i Jisaso ŋwɨ' ikaxɨ' re urɨŋɨnigɨnɨ, “Ai'pagwi' nionɨ e'a'pɨ na'nɨ a'ma' wi'yo a'waŋɨ' murɨpanɨ.” urɨŋɨnigɨnɨ.
42009001	Jisaso xegɨ' wiepɨsarɨŋɨ' we' wu'kau' sɨkwɨ' wau' awamɨ “Awi' ea'nɨ'poyɨ.” nurɨrɨ awa sɨmɨxɨ' xɨxegɨ'nɨ naŋɨ' imɨxɨpɨ'rɨ na'nɨ ero imɨ'o' nɨ'nɨ mɨxɨ' uma'ɨnowa'rɨpɨ'rɨ na'nɨ ero epɨ'rɨ'a na'nɨ kwi'yɨ' bɨ nɨwirɨ eŋɨ' sɨxɨ' ea'nɨŋɨ' bɨ nɨwea'mɨxowa'rɨrɨ re urowa'rɨŋɨnigɨnɨ, “Soyɨ'ne' aŋɨ' ayɨ' ayo nemero Gorɨxo xwioxɨ'yo mɨmea'mɨ' nerɨ seameŋweanɨ'a na'nɨ wa'ɨ' urɨmero sɨmɨxɨ' yarɨgɨ'a'yo naŋɨ' imɨxɨmero e'ɨ'rɨxɨnɨ.” nurowa'rɨrɨ'na'
42009002	Jisaso xegɨ' wiepɨsarɨŋɨ' we' wu'kau' sɨkwɨ' wau' awamɨ “Awi' ea'nɨ'poyɨ.” nurɨrɨ awa sɨmɨxɨ' xɨxegɨ'nɨ naŋɨ' imɨxɨpɨ'rɨ na'nɨ ero imɨ'o' nɨ'nɨ mɨxɨ' uma'ɨnowa'rɨpɨ'rɨ na'nɨ ero epɨ'rɨ'a na'nɨ kwi'yɨ' bɨ nɨwirɨ eŋɨ' sɨxɨ' ea'nɨŋɨ' bɨ nɨwea'mɨxowa'rɨrɨ re urowa'rɨŋɨnigɨnɨ, “Soyɨ'ne' aŋɨ' ayɨ' ayo nemero Gorɨxo xwioxɨ'yo mɨmea'mɨ' nerɨ seameŋweanɨ'a na'nɨ wa'ɨ' urɨmero sɨmɨxɨ' yarɨgɨ'a'yo naŋɨ' imɨxɨmero e'ɨ'rɨxɨnɨ.” nurowa'rɨrɨ'na'
42009003	re urɨŋɨnigɨnɨ, “Amɨ amɨ wagwi' wagwi' nuro urɨ'nɨpɨ'rɨ na'nɨ segɨ' amɨpi' bɨ nɨmea'mɨ mupanɨ. Eraŋɨ'ranɨ, ɨ'a' a'rupiaŋɨ'ranɨ, aiwa'ranɨ, nɨgwɨ'ranɨ, iyɨ'a' wu'kau'ranɨ, nɨmea'mɨ mupanɨ.
42009004	Wa'ɨ' nemerɨ'na' aŋɨ' bimɨ nɨre'morɨ'na'yɨ' aŋɨ' iwamɨ'o' nuro pa'wi'ɨ'a'yo we'ɨ'rɨxɨnɨ. Rɨxa a'ma' aŋɨ' apimɨ ŋweagɨ'a'yo nure'wapɨyima'na' aŋɨ' axiwa'mɨnɨ nɨŋweagɨ'isa'na' ‘A'mɨ aŋɨ' bimɨ na'nɨ owaiyɨ.’ nɨyaiwiri'na'yɨ' aŋɨ' axiwa'mɨ da'nɨ pɨ'nɨ nɨwia'rɨmɨ u'ɨ'isixɨnɨ.
42009005	Wa'ɨ' nurɨmerɨ'na'yɨ' aŋɨ' bimɨ nɨre'morɨ'na' a'ma' e ŋweagɨ'a'yɨ' ‘Negɨ' aŋɨ' tɨ'yo ɨ'wiapɨ'poyɨ.’ mɨsearɨpa e'a'na'yɨ', a'ma' ayɨ' dɨŋɨ' ‘Newanɨŋene ika'rɨnɨŋwa'yɨ' na'nɨ awau' nene na'nɨ a'mɨ mɨbɨpa epɨsi na'nɨ iyɨ' rɨya'rɨ'iɨ?’ yaiwipɨ'rɨ na'nɨ sɨkwɨ'yo xwɨ'a' sikɨ' xe'nɨŋɨ'pɨ pɨ'rɨ' wiai'ki'mɨ' nɨya'rɨmɨ u'ɨ'rɨxɨnɨ.” Sekaxɨ' e nurɨ'ɨsa'na' eŋa'na'
42009006	awa omɨ pɨ'nɨ nɨwia'rɨmɨ nuro aŋɨ' bɨ bimɨ na'nɨ numiro xwɨyɨ'a' naŋɨ' yayɨ' winɨpaxɨ'pɨ wa'ɨ' urɨmero sɨmɨxɨ' egɨ'a'yo naŋɨ' imɨxɨro ne'ra ugɨ'awixɨnɨ.
42009007	Gapɨmanɨ' Xeroto Jisasoya' wiepɨsarɨŋowa yarɨgɨ'a'pɨ nɨpɨnɨ na'nɨ arɨ'a' nɨwirɨ ududɨ' nɨwinɨrɨ ŋweaŋa'na' a'ma' wi' emɨmɨ' apɨ yarɨŋagɨ'a na'nɨ re nɨra ugɨ'awixɨnɨ, “Jono xwa'rɨpa'yo da'nɨ rɨxa nɨwia'pɨ'nɨmearɨ rɨ'a yarɨnɨ?” nɨra warɨ'na'
42009008	a'ma' a'mɨ wi' re nɨra ugɨ'awixɨnɨ, “Gorɨxoya' wɨ'a' ro'kiamoagɨ' Iraijaoyɨ rɨnɨŋo, mɨpe' aŋɨ'namɨ peyiŋo rɨxa sɨŋa'nɨ nimo'nɨrɨ rɨ'a yarɨnɨ?” nɨra warɨ'na' a'ma' a'mɨ wi' re nɨra ugɨ'awixɨnɨ, “Eŋi'na' Gorɨxoya' wɨ'a' ro'kiamoagɨ'a' wo rɨxa nɨwia'pɨ'nɨmearɨ rɨ'a yarɨnɨ?” nɨra warɨŋagɨ'a na'nɨ
42009009	Xeroto ududɨ' nɨwinɨrɨ re rɨŋɨnigɨnɨ, “Niɨwanɨŋonɨ ra'na' Jonomɨ siŋwɨ' mɨŋɨ' wa'kwigɨ'awixɨnɨ. E nerɨ aiwɨ a'ma' nionɨ arɨ'a' e wiarɨŋa' royɨ' gorɨ'anɨ?” nɨrɨrɨ Jisasomɨ sɨŋwɨ' owɨnɨmɨnɨrɨ yayiŋɨnigɨnɨ.
42009010	O xegɨ' wa'ɨ' wurɨmeiarɨgɨ'a'wa a'mɨ xɨ'o tɨ'ŋɨ' e na'nɨ nɨbɨro wigɨ' ne'ra ugɨ'a'pɨ na'nɨ repɨyɨ' nɨwima'na' eŋa'na' o awa tɨ'nɨnɨ nerɨmea'nɨro a'ma' nɨ'nɨ pɨ'nɨ nɨwia'rɨmɨ nuro wigɨ'pɨ aŋɨ' wi'yo xegɨ' yoɨ' Betɨsaidayo na'nɨ warɨ'na'
42009011	oxɨ' apɨxɨ' obaxɨ' Jisaso tɨ'nɨ wiepɨsarɨŋowa tɨ'nɨ aŋɨ' apimɨ na'nɨ pwarɨŋagɨ'a nɨwɨnɨro nu'mɨ nuro omɨ wi'mea'a'na' o yayɨ' nɨwirɨ xwɨyɨ'a' “Gorɨxo xwioxɨ'yo mɨmea'mɨ' nerɨ seameŋweanɨ'a na'nɨ seyɨ'ne' nɨsanɨro e'ɨ'rɨxɨnɨ.” ure'wapɨyirɨ sɨmɨxɨ' egɨ'a'yo naŋɨ' imɨmɨxɨmɨ' erɨ yarɨ'na'
42009012	wiepɨsarɨŋɨ' we' wu'kau' sɨkwɨ' wau' sogwɨ' nokepa' imo'na'na' Jisasomɨ nɨbɨro re urɨgɨ'awixɨnɨ, “A'ma' onɨ' wo'wɨ re mɨŋweaŋagɨ'a na'nɨ a'ma' epɨ'royɨ' egɨ'a' tɨyɨ' aiwa' nɨro sa' wero epɨ'rɨ na'nɨ omɨŋɨ' aŋɨ' amɨ amɨ mɨrɨnɨmeŋɨ'yo na'nɨ uro aŋɨ' apɨ apɨ ikwɨ'ro'nɨŋɨ'yo na'nɨ uro oe'poyɨ.” urɨ'agɨ'a ai'
42009013	o re urɨŋɨnigɨnɨ, “Aiwa' nɨpɨ'rɨ sewanɨŋoyɨ'ne' mɨnɨ wi'poyɨ.” urɨ'agɨ re urɨgɨ'awixɨnɨ, “Negɨ' aiwa' xwe' menɨnɨ. Bisɨ'kerɨ'a' we' wu' eŋa'na' peyɨ' wau'nɨrɨnɨ.” nurɨro a'ma' oxɨ' 5,000 e ŋweaŋagɨ'a na'nɨ re urɨgɨ'awixɨnɨ, “None nurane aiwa' bɨ mepa nerɨ'na'yɨ', arɨge mɨnɨ wianɨ'wɨnɨ?” urɨ'agɨ'a o re urɨŋɨnigɨnɨ, “A'ma' tɨ'yo re urɨ'poyɨ, ‘Seyɨ'ne' a'ma' 50 50 maxɨrɨnɨ' wi' e wi' e nɨŋweaxa u'poyɨ.’ urɨ'poyɨ.” urɨ'agɨ
42009014	o re urɨŋɨnigɨnɨ, “Aiwa' nɨpɨ'rɨ sewanɨŋoyɨ'ne' mɨnɨ wi'poyɨ.” urɨ'agɨ re urɨgɨ'awixɨnɨ, “Negɨ' aiwa' xwe' menɨnɨ. Bisɨ'kerɨ'a' we' wu' eŋa'na' peyɨ' wau'nɨrɨnɨ.” nurɨro a'ma' oxɨ' 5,000 e ŋweaŋagɨ'a na'nɨ re urɨgɨ'awixɨnɨ, “None nurane aiwa' bɨ mepa nerɨ'na'yɨ', arɨge mɨnɨ wianɨ'wɨnɨ?” urɨ'agɨ'a o re urɨŋɨnigɨnɨ, “A'ma' tɨ'yo re urɨ'poyɨ, ‘Seyɨ'ne' a'ma' 50 50 maxɨrɨnɨ' wi' e wi' e nɨŋweaxa u'poyɨ.’ urɨ'poyɨ.” urɨ'agɨ
42009015	awa axɨ'pɨ e ura'na' a'ma' nɨ'nɨ 50 50 maxɨrɨnɨ' wi' e wi' e nɨŋweaxa nuro ŋweaŋa'na'
42009016	Jisaso bisɨ'kerɨ'a' we' wu' tɨ'nɨ peyɨ' awau' tɨ'nɨ aŋɨ'namɨ wenɨŋɨ' nɨya'nɨrɨ'na' aiwa' apɨ na'nɨ Gorɨxomɨ yayɨ' nɨwirɨ kwɨkwɨrɨmɨ' nerɨ xegɨ' wiepɨsarɨŋowa yaŋɨ' nɨwiaupɨ'rɨ mɨnɨ nɨwia warɨ'na'
42009017	a'ma' nɨ'nɨ nɨnɨro agwɨ' i'mɨ uyi'a'na' aiwa' nɨnɨro e tɨ'a'pia wiepɨsarɨŋowa nɨmeamero soxɨ' ɨ'a' we' wu'kau' sɨkwɨ' wau' apimɨ aumau'mɨ' ya'rɨgɨ'awixɨnɨ.
42009018	Sɨ'a' wi'yo Jisaso xegɨ'pɨ nɨŋwearɨ Gorɨxomɨ xwɨyɨ'a' rɨrɨmɨ' nɨwirɨ xegɨ' wiepɨsarɨŋowa xɨ'o tɨ'nɨ ŋweaŋa'na' o yarɨŋɨ' re wiŋɨnigɨnɨ, “A'ma' oxɨ' apɨxɨ' nɨ'nɨ nionɨ na'nɨ gorɨnɨ rarɨŋoɨ?” urɨ'agɨ
42009019	awa re urɨgɨ'awixɨnɨ, “Wi' joxɨ na'nɨ ‘Jono wayɨ' nɨneameaia uŋorɨnɨ.’ rarɨŋoɨ. A'mɨ wi' ‘Gorɨxoya' wɨ'a' ro'kiamoagɨ' Iraijaorɨnɨ.’ rarɨŋoɨ. A'mɨ wi' ‘Eŋi'na' Gorɨxoya' wɨ'a' ro'kiamoagɨ'a' wo rɨxa wia'pɨ'nɨmea'ɨ'rɨnɨ.’ rarɨŋoɨ.” urɨ'agɨ'a
42009020	o re urɨŋɨnigɨnɨ, “Ayɨ' e nɨrɨro aiwɨ sewanɨŋoyɨ'ne' nionɨ na'nɨ gorɨnɨ rarɨŋoɨ?” urɨ'agɨ Pitao re urɨŋɨnigɨnɨ, “Joxɨ Kiraisoyɨ rɨnɨŋoxɨ, a'ma' Isɨrerene yea'yɨ' neayimɨxemearɨ'a na'nɨ negɨ' arɨ'owaya' xwɨ'a' piaxɨ'yo da'nɨ iwiaronɨ'oyɨ rɨnɨŋoxɨrɨnɨ.” urɨŋɨnigɨnɨ.
42009021	Pitao e urɨ'agɨ ai' o ŋwɨ' ikaxɨ' nurɨrɨ arɨ'a' jɨyikɨ' norɨ re urɨŋɨnigɨnɨ, “Aga bɨ onɨmia'pɨ a'ma' wi'yo murɨpanɨ.
42009022	A'ma' imo'nɨŋa'onɨ xeanɨŋɨ' obaxɨ' nika'rɨpɨ'rɨ'a'rɨnɨ. Negɨ' Judayɨ' meba'owa tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ nionɨ rɨ'wɨ' nɨmo'a'na' wa nɨpɨkipɨ'rɨ'a'rɨnɨ. E nerɨ aiwɨ sɨ'a' wɨyau' wɨyi o'ra'na' a'mɨ wia'pɨ'nɨmea'mɨ'a'rɨnɨ.” urɨŋɨnigɨnɨ.
42009023	Xwɨyɨ'a' rɨpɨ enɨ nowamɨnɨ urayiŋɨnigɨnɨ, “A'ma' goxɨ goxɨ ‘Jisasomɨ ouxɨ'dɨmɨnɨ.’ nɨyaiwirɨ'na'yɨ', re e'ɨrɨxɨnɨ. Amɨpi' ‘Nionɨ nɨgɨ'pɨ na'nɨ oemɨnɨ.’ yaiwi'ɨ'yɨ' dɨŋɨ' pea' nɨmorɨ re yaiwi'ɨrɨxɨnɨ, ‘Nionɨ Jisasomɨ xɨ'darɨŋagɨ na'nɨ a'ma' wi' xeanɨŋɨ' nirɨ nɨpɨkirɨ nɨnirɨ ai' ayɨ' ananɨrɨnɨ.’ nɨyaiwirɨ nionɨ nɨxɨ'dɨ'ɨrɨxɨnɨ.
42009024	A'ma' goxɨ goxɨ nionɨ Jisasomɨ dɨŋɨ' nɨwɨkwɨ'rorɨ xɨ'darɨŋagɨ na'nɨ nɨpɨkipɨ'rɨxɨnɨrɨ xewanɨŋoxɨ e'ɨ' nɨmenɨrɨ'na'yɨ' dɨŋɨ' nɨyɨmɨŋɨ' imo'nɨŋɨ' anɨŋɨ' ŋwearɨ'a na'nɨ mearɨ'a'manɨ. E nerɨ aiwɨ a'ma' goxɨ goxɨ e'ɨ' mɨmenɨpa nerɨ ‘Nionɨ Jisasomɨ dɨŋɨ' nɨwɨkwɨ'rorɨ xɨ'darɨŋagɨ na'nɨ nɨnɨpɨkiro'na'yɨ', ayɨ' ananɨrɨnɨ.’ yaiwiarɨŋɨ' goxɨ goxɨ dɨŋɨ' nɨyɨmɨŋɨ' imo'nɨŋɨ' anɨŋɨ' ŋwearɨ'a na'nɨ mearɨ'a'rɨnɨ.
42009025	A'ma' wo nionɨ mɨnɨxɨ'dɨ' iyɨ'a' ɨ'a' nɨgwɨ' amɨpi' emea'mɨnɨrɨ na'nɨnɨ ne'ra nurɨ nɨmea'ɨsa'na' xewanɨŋo anɨŋɨ'nɨ ikeamo'na'na' oya' amɨpi' anɨŋɨ' nɨxɨrɨrɨ ŋweanɨ'a'rɨ'anɨ? Oweoɨ!” nurɨrɨ
42009026	re urɨŋɨnigɨnɨ, “A'ma' nionɨ na'nɨ aya' sinɨrɨ xwɨyɨ'a' nionɨ rarɨŋa'pɨ na'nɨ aya' sinɨrɨ nerɨ na'nɨ mɨnɨxɨ'dɨpa yarɨŋɨ' goxɨ goxɨ a'ma' imo'nɨŋa'onɨ a'mɨ nɨweapɨrɨ'na' ikɨ'nɨŋa'onɨ weapɨrɨ wɨ'a' nionɨya' tɨ'nɨ gɨ' a'poya' tɨ'nɨ aŋɨ'najowaya' tɨ'nɨ nɨpɨro'a weapɨrɨ emɨ'a'onɨ enɨ joxɨ na'nɨ aya' nɨnirɨ re rɨrɨmɨ'a'rɨnɨ, ‘Oweoɨ, nionɨya'oxɨmanɨ.’ rɨrɨmɨ'a'rɨnɨ.
42009027	E nerɨ aiwɨ wiyɨ'ne' re rogɨ'a' tiyɨ'ne' sɨnɨ mɨpepa egɨ'a'mɨ eŋa'na' Gorɨxo xwioxɨ'yo mɨmea'mɨ' nerɨ seameŋweanɨ'a'pɨ wiyɨ'ne' sɨŋwɨ' wɨnɨpɨ'rɨ'a'rɨnɨ.” urɨŋɨnigɨnɨ.
42009028	E nurɨ'ɨsa'na' rɨxa sɨ'a' we' wɨ'u'mɨ da'ŋɨ' wau' wo o'ra'na' o Gorɨxomɨ xwɨyɨ'a' rɨrɨmɨ' winɨ Pitaomɨ tɨ'nɨ Jonomɨ tɨ'nɨ Jemisomɨ tɨ'nɨ nɨwirɨmea'mɨ dɨ'wɨ' xwe' bimɨ na'nɨ nɨyiro
42009029	o Gorɨxomɨ xwɨyɨ'a' urarɨ'na' re eŋɨnigɨnɨ. Xegɨ' sɨ'mɨmaŋɨ' xegɨ' bɨ i'rɨrɨ rapɨrapɨ' yi'nɨŋu' enɨ apɨ'a' werɨ a'piaŋwɨ'nɨŋɨ' xwɨnɨ'a' earɨ nerɨ eŋa'na' re eŋɨnigɨnɨ.
42009030	A'ma' pɨ'ne' o tɨ'nɨ nawi'nɨ xwɨyɨ'a' rarɨgɨ'i'wau'yɨ' —Awau' Gorɨxoya' wɨ'a' ro'kiamoagɨ'i'wau' Moseso tɨ'nɨ Iraijao tɨ'nɨrɨnɨ.
42009031	Awau' ikɨ'nɨgɨ'i'wau' e'ɨ' nɨro'napɨri Jisaso tɨ'nɨ o xwɨ'a' tɨ'yo pɨ'nɨ nɨwia'rɨmɨ a'mɨ aŋɨ'namɨ na'nɨ nɨpeyirɨ'na' Jerusaremɨyo perɨ a'ma' nɨyonɨ na'nɨ wiirɨ enɨ'a'pɨ na'nɨ xwɨyɨ'a' rɨnarɨ'na'
42009032	Pitao tɨ'nɨ nɨkumɨxɨnɨrɨ emearɨgɨ'i'wau' tɨ'nɨ xa'mɨ sa' winarɨŋagɨ sa' wegɨ'a'wa, sainɨ'owa nɨwia'pɨ'nɨmearo wenɨŋɨ' e'ɨ'a'yɨ' wɨnɨgɨ'awixɨnɨ. Jisaso ikɨ'nɨŋo roŋagɨ nɨwɨnɨro a'ma' nawi'nɨ rogɨ'i'wau' enɨ nɨwɨnɨro
42009033	awau' Jisasomɨ rɨxa pɨ'nɨ nɨwia'rɨmɨ wanɨri yarɨŋagɨ'i nɨwɨnɨro Pitao dɨŋɨ' nɨpɨkwɨnɨ mɨmo' “Pi'oɨ urɨmɨ'ɨnɨ?” nɨrɨnɨrɨ Jisasomɨ u'rapi' xwɨyɨ'a' re urɨŋɨnigɨnɨ, “Neamemearɨŋoxɨnɨ, none re nɨŋwearɨ'na' naŋɨ'rɨnɨ. Aŋɨ' pɨpa'kɨ' wi'kau' wi', joxɨ na'nɨ wiwa'yɨ, Moseso na'nɨ wiwa'yɨ, Iraijao na'nɨ wiwa'yɨ oseamɨrɨyaneyɨ.” nurɨrɨ
42009034	sɨnɨ e urarɨ'na' agwɨ' wi' nɨyapɨrɨ awamɨ rɨtɨ' wimɨnɨrɨ yarɨŋagɨ nɨwɨnɨro wa'yɨ' yarɨ'na'
42009035	agwɨ' apimɨ da'nɨ xwɨyɨ'a' bɨ re rɨnɨŋɨnigɨnɨ, “Gɨ' niai'wɨ' royoɨ, niɨwanɨŋonɨ rɨ'peaŋa'omɨ arɨ'a' wi'poyɨ.” ra'na'
42009036	wenɨŋɨ' e'ɨ'a'yɨ' wɨnɨgɨ'awixɨnɨ. Jisaso xegɨ' xewɨnɨ roŋagɨ nɨwɨnɨro xwɨyɨ'a' marɨ' wiwanɨŋowa sɨŋwɨ' wɨnɨ'a'pɨ na'nɨ i'na' a'ma' wi'yo a'waŋɨ' murɨpa egɨ'awixɨnɨ.
42009037	Sa' e wegɨ'a'wa wɨ'a'pɨ tɨ'nɨ nɨwia'pɨ'nɨmea'mɨ dɨ'wɨ'yo weapa'na' oxɨ' apɨxɨ' obaxɨ' epɨ'royɨ' egɨ'a'yɨ' o tɨ'nɨ o'ro'rɨ' ninɨro
42009038	a'ma' apɨ epɨ'royɨ' egɨ'a'pimɨ da'nɨ wo nɨwia'pɨ'nɨmearɨ rɨ'aiwa' re urɨŋɨnigɨnɨ, “Neare'wapɨyarɨŋoxɨnɨ, gɨ' i'womɨ sɨŋwɨ' owɨnɨnɨrɨ na'nɨ waunɨ' rɨxɨŋɨ' rɨrarɨŋɨnɨ. O gɨ' niai'wɨ' na' wonɨrɨnɨ.
42009039	Imɨ'o' xɨxe'ro'a'na' o makɨrɨ'wɨ' nɨmorɨ rɨxa meaŋɨ' nearɨ mo'a'na' sinapɨxwɨ'nɨ' iwe'nɨrɨ mea'kɨ'kwiɨ'a' erɨ yarɨ'na' omɨ xwɨrɨxwɨrɨ'a' nikɨxerɨ rɨxa aya'pɨnɨ mewɨ'narɨŋagɨ nɨwɨnɨrɨ'na' pɨ'nɨ wia'rarɨŋɨ'rɨnɨ.
42009040	Dɨxɨ' wiepɨsarɨŋowamɨ waunɨ' rɨxɨŋɨ' ‘Imɨ'o' gɨ' i'womɨ xɨxe'roarɨŋɨ'yɨ' mɨxɨ' uma'ɨnowa'rɨ'poyɨ.’ urɨ'a' eŋagɨ aiwɨ awa wi' e epaxɨ' menɨnɨ.” urɨ'agɨ
42009041	Jisaso re rɨŋɨnigɨnɨ, “A'ma' agwɨ tɨyɨ'ne' ŋweagɨ'a'yɨ'ne', nionɨ dɨŋɨ' mɨnɨkwɨ'ropa ero xeŋwɨ'nɨ moro yarɨgɨ'a'yɨ'ne', ‘Jisaso i'ni'na' renɨnɨ nene tɨ'nɨ nɨŋwearane arɨra' neainɨ'a'rɨnɨ.’ rɨyaiwiarɨŋoɨ?” nɨrɨrɨ xanomɨ re urɨŋɨnigɨnɨ, “Dɨxɨ' i'wo aŋwɨ re nɨmea'mɨ beɨ.” urɨ'agɨ
42009042	i'womɨ sɨnɨ nɨmea'mɨ barɨ'na' imɨ'o' meaŋɨ' ea'a'na' sɨrɨrɨŋwɨ' ne'ra pie'ro'agɨ ai' Jisaso imɨ'omɨ mɨxɨ' numa'ɨnowa'rɨma'na' niai'womɨ naŋɨ' nɨwimɨxɨrɨ a'mɨ xanomɨ mɨnɨ wiŋɨnigɨnɨ.
42009043	Mɨnɨ wi'a'na' a'ma' nɨ'nɨ Gorɨxoya' eŋɨ' ea'nɨŋɨ' Jisaso e'ɨ'pɨ na'nɨ ududɨ' nero “Ayɨkwɨranɨ?” yaiwigɨ'awixɨnɨ. A'ma' nɨ'nɨ Jisaso yarɨŋɨ'pɨ na'nɨ ududɨ' yarɨ'na' o wiepɨsarɨŋowamɨ re urɨŋɨnigɨnɨ,
42009044	“Pi'ra'nɨŋɨ' arɨ'a' ni'poyɨ. Nionɨ arɨ'a' eŋɨ'yo seare'moarɨŋɨnɨ. Aŋɨ'namɨ da'ŋɨ' a'ma' imo'nɨŋa'onɨ a'ma' wi'yo mɨyɨ' nurɨpɨ'rɨ'a'rɨnɨ.” urɨ'agɨ aiwɨ
42009045	awa xwɨyɨ'a' apɨ Gorɨxoya' dɨŋɨ' tɨ'nɨ i'nɨmɨ imo'nɨŋagɨ na'nɨ pi'ra'nɨŋɨ' nɨjɨ'a' mimo'nɨpa nero mɨ'kɨ'pɨ na'nɨ yarɨŋɨ' wianɨrɨ e'ɨ'a'yɨ' wa'yɨ' nɨwiro na'nɨ masɨsɨ'a' wigɨ'awixɨnɨ.
42009046	Wiepɨsarɨŋowa xɨmɨxɨmɨ' ninɨro “None go go sea'yɨ e imo'nɨrɨ'enɨŋoɨ?” rɨnarɨ'na'
42009047	Jisaso wigɨ' xwioxɨ'yo adadɨ' nɨwirɨ awa e yaiwiarɨŋagɨ'a nɨwɨnɨrɨ na'nɨ niai'wɨ' bɨ nɨmearɨ xɨ'o tɨ'ŋɨ' e e'ɨ' nura'rɨrɨ
42009048	awamɨ re urɨŋɨnigɨnɨ, “A'ma' woxɨ goxɨ goxɨ nionɨ nɨnɨxɨ'dɨrɨ na'nɨ niai'wɨ' rɨpimɨ peayɨ' mɨwianɨ' we'yo nɨmerɨ'na'yɨ' apimɨnɨ mɨmearɨŋɨnɨ. Nionɨ enɨ we'yo nɨmerɨ gɨ' a'po nɨrowa're'napɨŋomɨ enɨ we'yo umerɨ yarɨŋɨnɨ. Soyɨ'ne' woxɨ ‘Nionɨ awamɨ i'nɨmɨ nɨwurɨ'nɨrɨ saŋɨ' oura'pɨmɨnɨ.’ yaiwinarɨŋo oyɨ' sea'yɨ e imo'nɨŋorɨnɨ.” urɨŋɨnigɨnɨ.
42009049	Wiepɨsarɨŋɨ' Jono re urɨŋɨnigɨnɨ, “Neamemearɨŋoxɨnɨ, none a'ma' wo yoɨ' joxɨya' nɨrɨrɨ imɨ'o' mɨxɨ' uma'ɨnowa'rarɨŋagɨ sɨŋwɨ' nɨwɨnɨrɨ'na' o none mɨneaxɨ'dɨpa nerɨ yarɨŋagɨ na'nɨ mepa oenɨ urɨŋwanigɨnɨ.” urɨ'agɨ ai'
42009050	Jisaso re urɨŋɨnigɨnɨ, “A'ma' orɨ'wa'mɨ da'nɨ mɨro' segɨ' tɨ'ŋɨ'mɨnɨ imo'nɨŋorɨnɨ. Ayɨna'nɨ e mepa oenɨrɨ pi' na'nɨ urɨgɨ'awixɨnɨ?” urɨŋɨnigɨnɨ.
42009051	Rɨxa Gorɨxo Jisasomɨ aŋɨ'namɨ na'nɨ wirɨme'napɨnɨ aŋwɨ e imo'nɨŋa'na' Jisaso dɨŋɨ' “Nionɨ Jerusaremɨyo na'nɨ oumɨnɨ.” nɨkwɨ'ro'mɨ nurɨ'na'
42009052	xwɨyɨ'a' yaŋɨ' wiowa'rɨ'ɨ' wi' xɨ'omɨ xa'mɨ umeapɨ'rɨ na'nɨ urowa'ra'na' awa nuro aŋɨ' a'ma' wigɨ' yoɨ' Samariayɨ' —Ayɨ' Isɨrerɨyɨ' tɨ'nɨ xepɨxepa' ro'nɨgɨ'a'yɨ'rɨnɨ. Ayɨ'ya' aŋɨ' bimɨ nɨre'moro Jisaso rɨ'wɨ'yo bɨnɨ na'nɨ amɨpi' pi'ra'nɨŋɨ' imɨxanɨro e'ɨ'a'yɨ'
42009053	a'ma' aŋɨ' apimɨ ŋwea'yɨ' Jisaso Jerusaremɨ na'nɨ umɨnɨrɨ yarɨŋagɨ nɨwɨnɨro “Mi'raŋɨ' bɨ owianeyɨ.” mɨwimo'nɨ' yarɨŋagɨ'a
42009054	xegɨ' wiepɨsarɨŋɨ' Jemiso tɨ'nɨ Jono tɨ'nɨ e nɨwɨnɨri Jisasomɨ re urɨgɨ'isixɨnɨ, “A'mɨna'oxɨnɨ, yawawi ‘Gorɨxo aŋɨ'namɨ da'nɨ rɨ'a' nɨmamo'wa're'napɨrɨ a'ma' tɨ'yo rɨ'a' nɨnɨ na'nɨ ananɨ ourɨ'piyɨ.’ rɨsimo'narɨnɨ?” urɨ'agɨ'i ai'
42009055	o nɨkɨnɨmo'nɨrɨ awau'mɨ mɨxɨ' “E mɨrɨpanɨ.” nurɨmɨ
42009056	aŋɨ' a'mɨ bimɨ na'nɨ ugɨ'awixɨnɨ.
42009057	O'ɨ'yo warɨ'na' a'ma' wo Jisasomɨ re urɨŋɨnigɨnɨ, “Amɨ gɨmɨ joxɨ u'ɨ'mɨ nionɨ enɨ nu'mɨ rɨxɨ'dɨmemɨ'a'rɨnɨ.” urɨ'agɨ
42009058	o a'ma' royɨ' eŋɨ' nea'nɨrɨ nɨxɨ'nɨrɨ'enɨŋoɨnɨrɨ re urɨŋɨnigɨnɨ, “Sɨ'wi' sayɨ' xegɨ' sirɨrɨkɨ' sa' wenɨ'a na'nɨ tɨ'ŋɨ'rɨnɨ. Iŋɨ' enɨ xegɨ' ye'wɨ' tɨ'ŋɨ'rɨnɨ. E nerɨ aiwɨ a'ma' imo'nɨŋa'onɨya' sa' we'mɨ'a na'nɨ aŋɨ' wi' menɨnɨ.” urɨŋɨnigɨnɨ.
42009059	A'mɨ womɨ re urɨŋɨnigɨnɨ, “Joxɨ nɨxɨ'deɨ.” urɨ'agɨ o re urɨŋɨnigɨnɨ, “Xa'mɨ xe nurɨ gɨ' a'po pe'a'na' xwɨ'a' oweya'rɨnɨrɨ sɨŋwɨ' nanɨrɨre'ɨnɨ?” urɨ'agɨ ai'
42009060	o re urɨŋɨnigɨnɨ, “A'ma' nionɨ dɨŋɨ' mɨnɨkwɨ'ropa yarɨgɨ'a'yɨ' ayɨ' enɨ a'ma' pɨyɨ'nɨŋɨ' imo'nɨŋagɨ'a na'nɨ wigɨ' a'ma' pe'a'na' xwɨ'a' oweya'rɨnɨ'poyɨnɨrɨ sɨŋwɨ' wɨnɨ'ɨrɨxɨnɨ. E nerɨ ai' joxɨ xwɨyɨ'a' Gorɨxo xegɨ' xwioxɨ'yo mɨmea'mɨ' nerɨ umeŋweanɨ'a na'nɨpɨ amɨ amɨ wa'ɨ' urɨme'ɨrɨxɨnɨ.” urɨŋɨnigɨnɨ.
42009061	A'mɨ a'ma' wo nɨbɨrɨ re urɨŋɨnigɨnɨ, “A'mɨna'oxɨnɨ, nionɨ rɨxɨ'dɨmemɨ'ɨnɨ. E nerɨ aiwɨ xa'mɨ xegɨ' a'ma'yo nurɨ yayɨ' owiemenɨrɨ sɨŋwɨ' naneɨ.” urɨ'agɨ ai'
42009062	Jisaso ewayɨ' xwɨyɨ'a' rɨpɨ urɨŋɨnigɨnɨ, “A'ma' omɨŋɨ' mearɨŋɨ' wo nɨkɨnɨmo'nɨrɨ rɨ'wɨ'mɨ da'nɨ sɨŋwɨ' ana'na' xɨ'o omɨŋɨ' mearɨŋɨ'pɨ xɨxenɨ warɨŋɨ'manɨ.” nurɨrɨ re urɨŋɨnigɨnɨ, “Joxɨ enɨ dɨŋɨ' nɨnɨkwɨ'rorɨ nɨnɨxɨ'dɨ'ɨsa'na' a'mɨ nɨkɨnɨmo'nɨrɨ amɨpi' joxɨ pɨ'nɨ wia'rɨ'ɨ'yɨ' mea'mɨnɨrɨ na'nɨ dɨŋɨ' nɨmorɨ nerɨ'na'yɨ', omɨŋɨ' Gorɨxo na'nɨ pi'ra'nɨŋɨ' mɨwiipa erɨ oya' xwioxɨ'yo pa'wipaxɨ' mepa erɨ imo'nɨŋɨnɨ.” urɨŋɨnigɨnɨ.
42010001	Jisaso e nurɨma'na' a'ma' a'mɨ wi'yo 72 nɨrɨ'pearɨ aŋɨ' xɨ'o unɨ'a' ayɨ' ayo na'nɨ wau'nɨ wau'nɨ xa'mɨ umeapɨ'rɨ na'nɨ nurowa'rapɨrɨ
42010002	re urɨŋɨnigɨnɨ, “A'ma' nionɨ xwɨyɨ'a' yaŋɨ' seaiapowa'rɨ'a'yɨ', ayɨ' aiwa' yo'ɨ' pɨ'rɨpɨ'rɨ' ninɨrɨ mɨnɨpaxɨ'nɨŋɨ' imo'nɨnɨ. E nerɨ aiwɨ a'ma' seyɨ'ne' aiwa' apɨ mipɨ'rɨ na'nɨ obaxɨ' mimo'nɨŋoɨ. Ayɨna'nɨ Gorɨxo a'ma' wi'nɨ enɨ aiwa' mipɨ'rɨ'nɨŋɨ' nimo'nɨro xwɨyɨ'a' yayɨ' winɨpaxɨ'pɨ yaŋɨ' wiowa'rɨpɨ'rɨ na'nɨ yarɨŋɨ' wi'poyɨ.” nurɨrɨ
42010003	re urɨŋɨnigɨnɨ, “Soyɨ'ne' o'ɨ' nionɨ searɨ'a'yo u'poyɨ. A'ma' wi' sɨ'wi' sayɨ' sipɨsipɨ' roanarɨgɨ'a'pa'nɨŋɨ' seaipɨ'rɨ'e na'nɨ searowa'rarɨŋɨnɨ.” nurɨrɨ
42010004	re urɨŋɨnigɨnɨ, “Nuro'na' nɨgwɨ' wowɨ' bɨranɨ, ɨ'a' a'rupiaŋɨ' wu'ranɨ, sɨkwɨ' su'ranɨ, nɨmea'mɨ mupanɨ. O'ɨ' e a'ma'yo nɨwɨnɨrɨ'na' yayɨ' ninɨro e e'ɨ' mɨŋweapanɨ.
42010005	Aŋɨ' wiwa'mɨ nɨpa'wirɨ'na' yayɨ' nɨwirɨ xa'mɨ re urɨ'ɨ'rɨxɨnɨ, ‘ “Seyɨ'ne' Gorɨxoya' dɨŋɨ' tɨ'nɨ nɨwayɨro'nɨro oŋwea'poyɨ.” neaimo'narɨnɨ.’ urɨ'ɨ'rɨxɨnɨ.
42010006	Aŋiwa'mɨ xia'wo sanɨŋo imo'nɨŋagɨ nɨwɨnɨrɨ'na' xwɨyɨ'a' yayɨ' nɨwirɨ'na' e urɨ'a'pɨ mɨdɨdɨ' mikɨxepanɨ. Aŋɨ' xia'wo sanɨŋo mimo'nɨŋagɨ nɨwɨnɨrɨ'na' yayɨ' apɨ mɨdɨdɨ' wikɨxe'ɨ'rɨxɨnɨ.
42010007	Aŋɨ' giwɨ giwa'mɨ nɨpa'wiro nɨŋwearɨ'na' aiwa' tɨ'nɨ iniɨgɨ' tɨ'nɨ seaiapɨ'a'pɨ ananɨ nɨnɨro ŋwea'ɨ'rɨxɨnɨ. Ayɨ' rɨpɨ na'nɨrɨnɨ. A'ma' nɨgwɨ' omɨŋɨ' nerɨ'na' nɨgwɨ' meaarɨgɨ'a'pa soyɨ'ne' wa'ɨ' nemero nionɨ omɨŋɨ' nɨniirɨ'na' iniɨgɨ' tɨ'nɨ aiwa' tɨ'nɨ seaiapɨ'a'yɨ' nɨgwɨ'nɨŋɨ' wayɨ'a' nɨpɨ'rɨ'a'rɨnɨ.” nurɨrɨ xegɨ' wiepɨsarɨŋowa aiwa' oneaiapɨ'poyɨnɨrɨ aŋɨ' wiwa' wiwa'mɨ emepɨ'rɨxɨnɨrɨ a'mɨ re urɨŋɨnigɨnɨ, “Aŋɨ' wiwa'mɨ nɨpa'wiro ŋwea'ɨ'iwa'mɨ da'nɨ aŋɨ' axɨ'pimɨ a'mɨ wiwa'mɨ ŋweanɨro na'nɨ mupa e'ɨ'rɨxɨnɨ.
42010008	Aŋɨ' gɨpɨ gɨpimɨ nɨre'morɨ'na' aiwa' mi'raŋɨ' seaianɨro ‘Aŋɨ'yo na'nɨ eɨnɨ.’ nɨsearɨmɨ u'ɨ'a'yo nu'mɨ nuro pi' pi' aiwa' seaiapɨ'a'pɨ sa ananɨ nɨ'ɨ'rɨxɨnɨ.
42010009	Aŋɨ' apimɨ sɨmɨxɨ' yarɨgɨ'a'yo naŋɨ' wimɨxɨro ‘Gorɨxo xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ'a' aŋwɨ ayo eŋagɨ na'nɨ nɨsanɨro ŋwea'ɨ'rɨxɨnɨ.’ urɨro e'ɨ'rɨxɨnɨ.
42010010	E nerɨ aiwɨ aŋɨ' gɨpɨ gɨpimɨ nɨre'morɨ'na' ayɨ' nɨseairɨmea'mɨ wigɨ' aŋɨ'yo na'nɨ mɨseaupa e'a'na' nuro o'ɨ' aŋɨ' apimɨ na'nɨ inɨŋɨ'yimɨ da'nɨ re urɨ'ɨ'rɨxɨnɨ,
42010011	‘Seyɨ'ne' dɨŋɨ' re mopɨ'rɨ na'nɨ, “Gorɨxo xwioxɨ'yo mɨmea'mɨ' nerɨ pi'ra'nɨŋɨ' neameŋwea'mɨnɨrɨ e'ɨ' aiwɨ nene apɨ na'nɨ mɨneaimo'narɨŋagɨ na'nɨ xɨ'o xeanɨŋɨ' neaiapɨnɨ'a'rɨ'anɨ?” yaiwipɨ'rɨ na'nɨ xwɨ'a' sikɨ' segɨ' aŋɨ' rɨpimɨ da'ŋɨ' ai' negɨ' sɨkwɨ'yo xe'nɨŋɨ'pɨ pɨ'rɨ' wiai'ki'mɨ' seasiarɨŋwɨnɨ.’ urɨ'ɨ'rɨxɨnɨ.” nurɨrɨ
42010012	re urɨŋɨnigɨnɨ, “Nionɨ aga nepa seararɨŋɨnɨ. Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ a'ma' aŋɨ' Sodomɨ ŋweaagɨ'a'yɨ' —Eŋi'na' Sodomɨ ŋweaagɨ'a'yɨ' rɨ'a'nɨ nɨkɨro'a warɨŋagɨ'a Gorɨxo aŋɨ'namɨ da'nɨ rɨ'a' mamo'wa'ra'na' nɨyonɨ rɨ'a' nɨŋɨnigɨnɨ. Sɨ'a' ayimɨ ayo Gorɨxo xeanɨŋɨ' xwe' nɨwirɨ aiwɨ a'ma' soyɨ'ne' arɨ'a' mɨseai' xe ou'poyɨnɨrɨ sɨŋwɨ' seanɨ'a'yo Gorɨxo xeanɨŋɨ' nɨwirɨ'na' Sodomɨ ŋweaagɨ'a'yo rɨ'nɨŋɨ' winɨnɨ'a'pɨ tɨ'nɨ xɨxenɨ winɨnɨ'a'manɨ. Sea'yɨ e mu'ronɨ'a'rɨnɨ.
42010013	“Isɨrerɨyɨ'ne' ‘Gorɨxo nene na'nɨ aga wimo'narɨnɨ.’ yaiwinarɨŋagɨ'a ai' xeanɨŋɨ' o seaika'rɨnɨ'a'pɨ ayɨkwɨ' meŋagɨ na'nɨ dɨŋɨ' sɨpi' oseainɨ. Isɨrerɨyɨ'ne' aŋɨ' yoɨ' Korasinɨyɨ rɨnɨŋɨ'yo ŋweagɨ'a'yɨ'ne' tɨ'nɨ aŋɨ' yoɨ' Betɨsaida ŋweagɨ'a'yɨ'ne' tɨ'nɨ aweyɨ! Sɨ'a' wɨyi seyɨ'ne' majɨ'a' seao'rɨnɨ'a'rɨnɨ. E'ma'yɨ' aŋɨ' yoɨ' Taiayɨ rɨnɨŋɨ'yo ŋwea'yɨ' tɨ'nɨ Saidonɨyɨ rɨnɨŋɨ'yo ŋwea'yɨ' tɨ'nɨ emɨmɨ' nionɨ seai'wapɨyiŋa'pɨ sɨŋwɨ' nɨwɨnɨro sɨŋwɨrɨyɨ', ayɨ' eŋi'na' nɨsanɨro iyɨ'a' i'rɨkwɨ' wu' pa'nɨro rɨ'a' ura'wɨ'yo iwiea'nɨro yanɨrɨ egɨ'a'rɨnɨ.
42010014	Gorɨxo a'ma' nɨyonɨ xeanɨŋɨ' winɨ'a'yimɨ xeanɨŋɨ' Taia ŋwea'yo tɨ'nɨ Saidonɨ ŋwea'yo tɨ'nɨ winɨ'a'pɨ tɨ'nɨ seyɨ'ne' seaika'rɨnɨ'a'pɨ tɨ'nɨ axɨ'pɨ imo'nɨnɨ'a'manɨ. Seyɨ'ne' seaika'rɨnɨ'a'pɨ sea'yɨ e mu'ronɨ'a'rɨnɨ.
42010015	Isɨrerɨyɨ'ne', Kapaneamɨ ŋwea'yɨ'ne' ‘Gorɨxo aŋɨ'namɨ na'nɨ nɨneamea'mɨ neayinɨ'a'rɨnɨ.’ nɨyaiwiro sea'yɨ e rɨyarɨŋoɨ? Rɨ'a' anɨŋɨ' wearɨŋɨ'yo nɨseamamo'wa'rɨnɨ'a'rɨnɨ.” nurɨrɨ
42010016	wiepɨsarɨŋɨ'yo a'mɨ re urɨŋɨnigɨnɨ, “A'ma' gɨyɨ' gɨyɨ' soyɨ'ne' wa'ɨ' urɨmearɨ'na' arɨ'a' seai'ɨ'a'yɨ' nionɨ enɨ arɨ'a' niarɨŋoɨ. Gɨyɨ' gɨyɨ' arɨ'a' mɨseaipa e'ɨ'a'yɨ' nionɨ enɨ arɨ'a' mɨniarɨŋoɨ. Nionɨ arɨ'a' mɨnipa e'ɨ'a'yɨ' Gorɨxo, nɨrowa're'napɨŋomɨ enɨ arɨ'a' mɨwiarɨŋoɨ.” urɨŋɨnigɨnɨ.
42010017	A'ma' 72 urowa'rapɨŋɨ'yɨ' a'mɨ dɨŋɨ' yayɨ' nɨyaiwia nɨbɨro Jisasomɨ nɨwi'mearo re urɨgɨ'awixɨnɨ, “A'mɨna'oxɨnɨ, a'ma' imɨ'o' dɨŋɨ' xɨxe'roarɨŋɨ'yo ai' none yoɨ' joxɨya' nɨrɨrane mɨxɨ' uma'ɨnowa'ra'na' ananɨ arɨ'a' nɨneaimɨ e'ɨ' warɨŋoɨ.” urɨ'agɨ'a
42010018	o re urɨŋɨnigɨnɨ, “Soyɨ'ne' imɨ'o'yo mɨxɨ' uma'ɨnowa'rarɨ'na' nionɨ Seteno —O imɨ'o'yo xɨra'o'nɨŋɨ' imo'nɨŋorɨnɨ. O a'piaŋwɨ'nɨŋɨ' aŋɨ'namɨ da'nɨ pie'ro'naparɨŋagɨ wɨnɨŋanigɨnɨ.
42010019	Arɨ'a' ni'poyɨ. Nionɨ eŋɨ' sɨxɨ' ea'nɨŋɨ' seaiapowa'rɨŋa' eŋagɨ na'nɨ soyɨ'ne' weaxɨ'a' tɨ'nɨ wa're' tɨ'nɨ ananɨ xo'ro'rɨ' ero Seteno, ɨ'wɨ' oe'poyɨnɨrɨ seai'wapɨyarɨŋomɨ ananɨ xo'ro'rɨ' wiro epaxɨ'rɨnɨ. E yarɨ'na' wi' xwɨrɨ'a' seaikɨxenɨ'a'manɨ.
42010020	E nɨsearɨrɨ aiwɨ imɨ'o' xɨxe'roarɨŋɨ'yo mɨxɨ' uma'ɨnowa'ra'na' arɨ'a' nɨseairo e'ɨ' warɨgɨ'a' eŋagɨ na'nɨ sea'yɨ e nimo'nɨro yayɨ' mepanɨ. Sa rɨpɨ na'nɨnɨ yayɨ' e'poyɨ. Aŋɨ'namɨ i'kwɨ' a'ma' we' ro'nɨŋɨ'yɨ' na'nɨ ŋwɨra'rɨnɨŋɨ'namɨ segɨ' yoɨ' enɨ ŋwɨra'rɨnɨŋagɨ na'nɨ yayɨ' e'poyɨ.” urɨŋɨnigɨnɨ.
42010021	Kwi'yɨ' Gorɨxoya'pɨ ukɨkayoŋagɨ na'nɨ axi'na' yayɨ' sea'yɨmɨ da'nɨ nerɨ Gorɨxomɨ re urɨŋɨnigɨnɨ, “Gɨ' a'poxɨnɨ, xwɨ'a' imɨxɨrɨ aŋɨ'na imɨxɨrɨ eŋoxɨnɨ, wiepɨsarɨŋowa yarɨgɨ'a' apɨ na'nɨ a'ma' sea'yɨ e nimo'nɨro ‘Nionɨ nɨgɨ'pɨ dɨŋɨ' rɨxa nɨjɨ'a' imo'nɨŋa'onɨ na'nɨ go ni'wapɨyinɨŋoɨ?’ rɨnɨ'a'yo joxɨ yumɨ'i' wirɨ a'ma' ‘Nionɨ niai'wonɨ'nɨŋɨ' nimo'nɨrɨ majɨ'a' imo'nɨŋa'onɨ na'nɨ ananɨ ni'wapɨyiɨ.’ rɨnɨ'a'yo joxɨ wɨ'a' ro'kiamorɨ yarɨŋoxɨ eŋagɨ na'nɨ sea'yɨ e rɨmearɨŋɨnɨ. A'pe, joxɨ ‘E oemɨnɨ.’ simo'narɨŋagɨ na'nɨ rarɨŋɨnɨ.” nurɨrɨ
42010022	re rɨŋɨnigɨnɨ, “Gɨ' a'po amɨpi' xwɨ'a' rɨri'mɨ nɨri'mɨnɨ yanɨ'wa' na'nɨ ɨ'a'nɨŋɨ' niepɨ'xɨ'niasiŋɨ'rɨnɨ. A'ma' wo Gorɨxomɨ xewaxo na'nɨ xɨxenɨ nɨjɨ'a' mimo'nɨnɨ. Gɨ' a'ponɨ xɨxenɨ nɨjɨ'a' imo'nɨnɨ. A'ma' wo a'po na'nɨ enɨ nɨjɨ'a' mimo'nɨnɨ. Xewaxonɨnɨ nɨjɨ'a'rɨnɨ. A'ma' ‘Xewaxonɨ gɨ' a'po na'nɨ wɨ'a' oro'kiamo'mɨnɨ.’ yaiwi'ɨ'a'yɨ', ayɨ' enɨ gɨ' a'po na'nɨ nɨjɨ'a' imo'nɨŋoɨ.” nɨrɨrɨ
42010023	nɨkɨnɨmo'nɨrɨ xegɨ' wiepɨsarɨŋowa wigɨ'pɨ ŋweaŋagɨ'a sɨŋwɨ' nɨwɨnɨrɨ awamɨnɨ re urɨŋɨnigɨnɨ, “Amɨpi' nionɨ erɨ xwɨyɨ'a' rɨrɨ yarɨŋa'pɨ soyɨ'ne' sɨŋwɨ' nanayi'ɨ'a'pɨ na'nɨ Gorɨxoya' dɨŋɨ' tɨ'nɨ yayɨ' sea'yɨ e da'nɨ seainɨpaxɨ'rɨnɨ.
42010024	Gorɨxoya' wɨ'a' ro'kiamoagɨ'a' obaxɨ'yɨ' tɨ'nɨ mɨxɨ' ina'yɨ'yɨ' tɨ'nɨ amɨpi' soyɨ'ne' sɨŋwɨ' nanarɨgɨ'a'pɨ ‘Sɨŋwɨ' owɨnaneyɨ.’ nɨrɨro aiwɨ wi' sɨŋwɨ' mɨwɨnɨpa ero amɨpi' soyɨ'ne' arɨ'a' niarɨgɨ'a'pɨ ‘Arɨ'a' owianeyɨ.’ nɨrɨro aiwɨ wi' arɨ'a' mɨwipa ero yagɨ'a'rɨnɨ. Ayɨna'nɨ soyɨ'ne' yayɨ' sea'yɨmɨ da'nɨ seainɨpaxɨ'rɨnɨ.” urɨŋɨnigɨnɨ.
42010025	A'ma' ŋwɨ' ikaxɨ' ea'nɨŋɨ'pɨ mewegɨ'a' wo “Jisaso eŋɨ' ea'nɨŋorɨ'anɨ? Iwamɨ'o' owi'wapɨyimɨnɨ.” nɨyaiwirɨ nɨwia'pɨ'nɨmearɨ re urɨŋɨnigɨnɨ, “Neare'wapɨyarɨŋoxɨnɨ, nionɨ arɨre nerɨ dɨŋɨ' nɨyɨmɨŋɨ' tɨ'ŋa'onɨ imo'nɨmɨ'a'rɨnɨ?” urɨ'agɨ
42010026	Jisaso re urɨŋɨnigɨnɨ, “Ŋwɨ' ikaxɨ' ea'nɨŋɨ'pɨ arɨre nɨrɨnɨrɨ ea'nɨnɨ? Joxɨ ɨ'a' nɨrorɨ'na' arɨre rɨnɨŋagɨ roarɨŋɨ'rɨnɨ?” urɨ'agɨ
42010027	o re urɨŋɨnigɨnɨ, “Re nɨrɨnɨrɨ ea'nɨnɨ, ‘Joxɨ dɨxɨ' A'mɨna' Gorɨxomɨ dɨŋɨ' sɨxɨ' nuyirɨ nerɨ'na' dɨxɨ' xwioxɨ' o na'nɨ yayɨ' osinɨnɨrɨ erɨ eŋɨ' sɨxɨ' ea'nɨŋɨ' tɨ'nɨ xɨ'dɨrɨ dɨŋɨ' tɨ'nɨ pi'ra'nɨŋɨ' wɨkwɨ'rorɨ e'ɨrɨxɨnɨ. Jɨwanɨŋoxɨ dɨŋɨ' sɨpi' inarɨŋɨ'pa a'ma' joxɨ tɨ'nɨ ŋweagɨ'a'yɨ' na'nɨ enɨ axɨ'pɨ sinɨ'wɨnɨgɨnɨ.’ nɨrɨnɨrɨ ea'nɨnɨ.” urɨ'agɨ
42010028	Jisaso re urɨŋɨnigɨnɨ, “Joxɨ xɨxenɨ rarɨŋɨnɨ. E nerɨ'na'yɨ' dɨŋɨ' nɨyɨmɨŋɨ' tɨ'ŋoxɨ nimo'nɨrɨ anɨŋɨ' ŋwearɨ'a'rɨnɨ.” urɨ'agɨ
42010029	ŋwɨ' ikaxɨ' ea'nɨŋɨ'pɨ meweŋo a'ma' nɨ'nɨ xewanɨŋo na'nɨ re oyaiwi'poyɨnɨrɨ “O ŋwɨ' ikaxɨ' ea'nɨŋɨ'pɨ tɨ'nɨ xɨxenɨ a'ma' xɨ'o tɨ'nɨ ŋweagɨ'a'yɨ' na'nɨ dɨŋɨ' sɨpi' nɨwirɨ arɨra' wiarɨŋorɨ'anɨ?” oyaiwi'poyɨnɨrɨ a'mɨ yarɨŋɨ' re wiŋɨnigɨnɨ, “A'ma' nionɨ tɨ'nɨ nawi'nɨ ŋweaŋwa'yɨ' gɨyɨ'rɨ'anɨ? A'ma' gɨyɨ' na'nɨ niɨwanɨŋonɨ dɨŋɨ' sɨpi' inarɨŋa'pa dɨŋɨ' sɨpi' axɨ'pɨ e ninɨŋoɨ?” Yarɨŋɨ' e wi'a'na'
42010030	Jisaso ewayɨ' xwɨyɨ'a' rɨpɨ urɨŋɨnigɨnɨ, “A'ma' wo aŋɨ' yoɨ' Jerusaremɨyɨ pɨ'nɨ nɨwia'rɨmɨ aŋɨ' yoɨ' Jerikoyɨ rɨnɨŋɨ'yo na'nɨ wearɨ'na' re eŋɨnigɨnɨ. A'ma' a'ma'ya' amɨpi' ɨ'wɨ' oxaura'paneyɨnɨro yarɨgɨ'a' wa omɨ ɨ'a' nɨxero xegɨ' rapɨrapɨ' wirɨro iwaŋɨ' me'pero rɨxa nape'nɨmearɨ'na' pɨ'nɨ nɨwia'rɨmɨ ugɨ'awixɨnɨ. Rɨxa numa'na' eŋa'na'
42010031	apaxɨ'pa'nɨŋɨ' imo'nɨŋɨ' wo enɨ o'ɨ' axɨ'yimɨ nɨwerɨ'na' wenɨŋɨ' e'ɨ'yɨ' wɨnɨŋɨnigɨnɨ. Iwaŋɨ' me'pe'ɨ'o daiwo weŋagɨ nɨwɨnɨrɨ arɨra' bɨ mɨwi' orɨwa'mɨ da'nɨ mu'roŋɨnigɨnɨ.
42010032	A'mɨ Judayɨ' wigɨ' yoɨ' Ripaiyɨ rɨnɨgɨ'a'yɨ' wo —Ripaiyɨ' Gorɨxo na'nɨ rɨdɨyowa' yarɨgɨ'iwa'mɨ arɨra' wiarɨgɨ'a'yɨ'rɨnɨ. Ripaiyɨ rɨnɨgɨ'a' wo iwaŋɨ' me'pe'ɨ'o weŋe nɨre'morɨ nɨwɨnɨrɨ aiwɨ o enɨ orɨwa'mɨ da'nɨ mu'roŋɨnigɨnɨ.
42010033	E nerɨ aiwɨ a'ma' Samariayɨ' wo —Samariayɨ' tɨ'nɨ Judayɨ' tɨ'nɨ eŋi'na' da'nɨ xepɨxepa' ro'nagɨ'a'rɨnɨ. Samariao enɨ aŋɨ' wi'yo na'nɨ nurɨ'na' wɨnɨŋɨnigɨnɨ. A'ma' iwaŋɨ' nearɨ tɨ'o riwo weŋagɨ nɨwɨnɨrɨ omɨ wa nɨwianɨrɨ
42010034	aŋwɨ e nurɨ iniɨgɨ' wainɨ' bɨ tɨ'nɨ ranɨ' bɨ tɨ'nɨ iwaŋɨ' wea'ɨ'a'yo gɨ'niɨ' wirɨ wɨ'a' utɨrɨ nema'na' nɨmɨ'eyoarɨ xegɨ' dogi'yo sea'yɨ e nɨŋwɨra'rɨrɨ nɨmea'mɨ aŋɨ' a'ma' amɨ amɨ da'nɨ nɨbɨrɨ we'ɨ'rɨxɨnɨrɨ mɨrɨnɨŋɨ' wiwa'mɨ na'nɨ nurɨ e meweŋo
42010035	wɨ'a'pɨ tɨ'nɨ i'kwɨ' wɨnɨ'xau' nɨroarɨ aŋiwa'mɨ mearɨŋomɨ nɨwirɨ re urɨŋɨnigɨnɨ, ‘A'ma' romɨ nɨgwɨ' rɨnamɨ da'nɨ pi'ra'nɨŋɨ' me'ɨrɨxɨnɨ. Rɨna anɨpa' imo'na'na' o na'nɨ joxɨ dɨxɨ' nɨgwɨ' xwɨrɨ'a' ikɨxe'a'na'yɨ' a'mɨ nionɨ nɨbɨrɨ'na' nionɨya' xɨxenɨ mɨnɨ siapɨmɨ'a'rɨnɨ.’ urɨŋɨnigɨnɨ.” Jisaso ewayɨ' xwɨyɨ'a' apɨ nurɨma'na'
42010036	ŋwɨ' ikaxɨ' ea'nɨŋɨ'pɨ meweŋomɨ yarɨŋɨ' re wiŋɨnigɨnɨ, “Joxɨ dɨŋɨ' arɨre yaiwiarɨŋɨnɨ? Iwaŋɨ' nearɨ tɨ'omɨ a'ma' wau' wo nɨwɨnɨro ai' awa go o tɨ'nɨ ŋweagɨ'a' wo'nɨŋɨ' nimo'nɨrɨ arɨra' wiŋɨnigɨnɨ?” ura'na'
42010037	ŋwɨ' ikaxɨ' ea'nɨŋɨ'pɨ meweŋomɨ re urɨŋɨnigɨnɨ, “ ‘A'ma' nɨwɨnɨrɨ'na' wa nɨwianɨrɨ naŋɨ' wiiŋo o tɨ'nɨ ŋweagɨ'a' wo'nɨŋɨ' imo'nɨŋɨnigɨnɨ.’ nimo'narɨnɨ.” urɨ'agɨ Jisaso “Joxɨ enɨ nurɨ axɨ'pɨ e ne'ra u'ɨrɨxɨnɨ.” urɨŋɨnigɨnɨ.
42010038	Jisaso wiepɨsarɨŋɨ'yɨ' tɨ'nɨ o'ɨ'yo nuro'na' aŋɨ' bimɨ re'mo'a'na' apɨxɨ' wi' Matai'yɨ rɨnɨŋi' aiwa' mi'raŋɨ' winɨ xegɨ' aŋɨ'yo na'nɨ nɨwirɨmea'mɨ nurɨ ŋweaŋa'na'
42010039	i' xegɨ' xexɨrɨ'mea'i' Mariai'yɨ rɨnɨŋi' nɨbɨrɨ Jisasoya' sɨkwɨ' tɨ'ŋɨ' e nɨŋwea'ma'na' oya' pɨ'ne' arɨ'a' wiarɨ'na'
42010040	Matai' aiwa' rɨyamɨ' emɨnɨrɨ yarɨ'na' upupɨ'gɨ' winarɨŋagɨ nɨbɨrɨ Jisasomɨ re urɨŋɨnigɨnɨ, “A'mɨna'oxɨnɨ, nii'nɨ aiwa' rɨyamɨ' yarɨ'na' gɨ' nɨrɨxɨ'mea'i' pɨ'nɨ nɨnɨwia'rɨmɨ nɨbɨrɨ ‘Ayɨ' ananɨrɨnɨ.’ rɨyaiwiarɨŋɨnɨ? I' saŋɨ' nɨra'pɨnɨ na'nɨ urowa're'napeɨ.” urɨ'agɨ
42010041	A'mɨna'o re urɨŋɨnigɨnɨ, “Matai'xɨ, Matai'xɨ, ji'xɨ dɨŋɨ' obɨbaxɨ' morɨ amɨpi' obaxɨ' na'nɨ aya' sɨ'wɨ' rɨrorɨ yarɨŋɨnɨ.
42010042	E nerɨ ai' ji'xɨ anɨŋɨ' minɨ' epaxɨ' imo'nɨŋɨ'yɨ' obaxɨ'manɨ. Aga na' bɨnɨrɨnɨ. Mariai' apɨ na'nɨ dɨŋɨ' neyi'rorɨ arɨ'a' niarɨnɨ. I' dɨŋɨ' eyi'roarɨŋɨ'pɨ mɨdɨdɨ' mɨwikɨxepa nerɨ ji'xɨ nɨrɨ'ɨ'pɨ bɨ urɨmɨme'ɨnɨ.” urɨŋɨnigɨnɨ.
42011001	Jisaso wi' e nurɨ rɨxa Gorɨxomɨ xwɨyɨ'a' rɨrɨmɨ' nɨwima'na' eŋa'na' xegɨ' wiepɨsarɨŋɨ'yɨ' wo re urɨŋɨnigɨnɨ, “A'mɨna'oxɨnɨ, Jono wayɨ' nɨneameaia wago xegɨ' wiepɨsarɨŋowamɨ Gorɨxomɨ xwɨyɨ'a' rɨrɨmɨ' wipɨ'rɨ na'nɨ ure'wapɨyiŋɨ'pa joxɨ enɨ e neare'wapɨyiɨ.” urɨ'agɨ
42011002	o awamɨ re urɨŋɨnigɨnɨ, “Gorɨxomɨ xwɨyɨ'a' rɨrɨmɨ' nɨwirɨ'na' re urɨ'ɨ'rɨxɨnɨ, ‘A'poxɨnɨ, “A'ma' nɨ'nɨ joxɨnɨ ŋwɨ'a'oxɨ eŋagɨ na'nɨ we'yo rɨme'ɨ'rɨxɨnɨ.” neaimo'narɨnɨ. “Joxɨ xwioxɨ'yo mɨmea'mɨ' nerɨ neameŋwearɨ'a'pɨ sɨŋa'nɨ imo'nɨ'wɨnɨgɨnɨ.” neaimo'narɨnɨ.
42011003	Nene aiwa' sɨ'a' ayɨ' ayimɨ nanɨ'wa' na'nɨ neaiayi'ɨrɨxɨnɨ.
42011004	A'ma' nene ɨ'wɨ' neai'ɨ'a'yo yokwarɨmɨ' wii'agwɨ na'nɨ joxɨ nene ɨ'wɨ' yarɨŋwa'yɨ' yokwarɨmɨ' neaii'ɨrɨxɨnɨ. A'ma' wi' eŋɨ' ea'nɨgɨ'a'yɨ'rɨ'anɨrɨ iwamɨ'o' owi'wapɨyi'poyɨnɨrɨ sɨŋwɨ' mɨneanɨpa e'ɨrɨxɨnɨ.’ Gorɨxomɨ xwɨyɨ'a' rɨrɨmɨ' nɨwirɨ'na' e urɨ'ɨ'rɨxɨnɨ.” urɨŋɨnigɨnɨ.
42011005	E nurɨma'na' ewayɨ' xwɨyɨ'a' rɨpɨ urɨŋɨnigɨnɨ, “Soyɨ'ne' woxɨ dɨxɨ' a'ma' aŋɨ' wi' e da'ŋɨ' wo a'rɨwegɨ'yo si'mea'a'na' aiwa' meŋagɨ na'nɨ joxɨ a'ma' nɨkumɨxɨnɨrɨ emearɨgɨ'a'yɨ' womɨ nurɨ aiwa' na'nɨ rɨxɨŋɨ' nurɨrɨ'na' re urɨrɨ'ɨnɨ, ‘Gɨ' a'ma' aŋɨ' wi' e da'ŋɨ' wo aŋɨ' wi'yo na'nɨ u'nɨ'o rɨxa a'rɨwegɨ' ri'na' ni'mea'agɨ omɨ aiwa' bɨ mɨnɨ wimɨ na'nɨ meŋagɨ na'nɨ joxɨ tɨ'e na'nɨ rɨxɨŋɨ' barɨŋɨnɨ. Aiwa' biau' bɨ nɨnɨmeairɨre'ɨnɨ?’ ura'na' aŋɨ'yo i'nɨmɨ da'nɨ, sa' weŋɨ'mɨ da'nɨ re rɨrɨnɨŋoɨ, ‘Aiwa' na'nɨ aya' wi' mɨnɨrɨŋweapanɨ. Aŋɨ' o'waŋɨ' nɨya'rɨma'na' niai'wɨ'pia tɨ'nɨ i'kwiaŋwɨ'yo rɨxa sa' weŋwɨnɨ. Nionɨ wi' nɨwia'pɨ'nɨmearɨ aiwa' rɨmeaipaxɨ' menɨnɨ.’ rɨrɨnɨŋoɨ.
42011006	E nurɨma'na' ewayɨ' xwɨyɨ'a' rɨpɨ urɨŋɨnigɨnɨ, “Soyɨ'ne' woxɨ dɨxɨ' a'ma' aŋɨ' wi' e da'ŋɨ' wo a'rɨwegɨ'yo si'mea'a'na' aiwa' meŋagɨ na'nɨ joxɨ a'ma' nɨkumɨxɨnɨrɨ emearɨgɨ'a'yɨ' womɨ nurɨ aiwa' na'nɨ rɨxɨŋɨ' nurɨrɨ'na' re urɨrɨ'ɨnɨ, ‘Gɨ' a'ma' aŋɨ' wi' e da'ŋɨ' wo aŋɨ' wi'yo na'nɨ u'nɨ'o rɨxa a'rɨwegɨ' ri'na' ni'mea'agɨ omɨ aiwa' bɨ mɨnɨ wimɨ na'nɨ meŋagɨ na'nɨ joxɨ tɨ'e na'nɨ rɨxɨŋɨ' barɨŋɨnɨ. Aiwa' biau' bɨ nɨnɨmeairɨre'ɨnɨ?’ ura'na' aŋɨ'yo i'nɨmɨ da'nɨ, sa' weŋɨ'mɨ da'nɨ re rɨrɨnɨŋoɨ, ‘Aiwa' na'nɨ aya' wi' mɨnɨrɨŋweapanɨ. Aŋɨ' o'waŋɨ' nɨya'rɨma'na' niai'wɨ'pia tɨ'nɨ i'kwiaŋwɨ'yo rɨxa sa' weŋwɨnɨ. Nionɨ wi' nɨwia'pɨ'nɨmearɨ aiwa' rɨmeaipaxɨ' menɨnɨ.’ rɨrɨnɨŋoɨ.
42011007	E nurɨma'na' ewayɨ' xwɨyɨ'a' rɨpɨ urɨŋɨnigɨnɨ, “Soyɨ'ne' woxɨ dɨxɨ' a'ma' aŋɨ' wi' e da'ŋɨ' wo a'rɨwegɨ'yo si'mea'a'na' aiwa' meŋagɨ na'nɨ joxɨ a'ma' nɨkumɨxɨnɨrɨ emearɨgɨ'a'yɨ' womɨ nurɨ aiwa' na'nɨ rɨxɨŋɨ' nurɨrɨ'na' re urɨrɨ'ɨnɨ, ‘Gɨ' a'ma' aŋɨ' wi' e da'ŋɨ' wo aŋɨ' wi'yo na'nɨ u'nɨ'o rɨxa a'rɨwegɨ' ri'na' ni'mea'agɨ omɨ aiwa' bɨ mɨnɨ wimɨ na'nɨ meŋagɨ na'nɨ joxɨ tɨ'e na'nɨ rɨxɨŋɨ' barɨŋɨnɨ. Aiwa' biau' bɨ nɨnɨmeairɨre'ɨnɨ?’ ura'na' aŋɨ'yo i'nɨmɨ da'nɨ, sa' weŋɨ'mɨ da'nɨ re rɨrɨnɨŋoɨ, ‘Aiwa' na'nɨ aya' wi' mɨnɨrɨŋweapanɨ. Aŋɨ' o'waŋɨ' nɨya'rɨma'na' niai'wɨ'pia tɨ'nɨ i'kwiaŋwɨ'yo rɨxa sa' weŋwɨnɨ. Nionɨ wi' nɨwia'pɨ'nɨmearɨ aiwa' rɨmeaipaxɨ' menɨnɨ.’ rɨrɨnɨŋoɨ.
42011008	Nionɨ re seararɨŋɨnɨ, ‘Aŋɨ' xia'wo aiwa' na'nɨ rɨxɨŋɨ' bɨ'o xegɨ' nɨkumɨxɨnɨrɨ emearɨŋɨ' wo aiwɨ nɨwia'pɨ'nɨmearɨ xɨ'o rɨxɨŋɨ' urarɨŋɨ'yɨ' umeaipaxɨ'manɨ. E nerɨ aiwɨ arɨ'ki' rɨxɨŋɨ' urayarɨ'na' nɨwia'pɨ'nɨmearɨ xɨ'o wimo'narɨŋɨ'pɨ nɨpɨnɨ mɨnɨ winɨgɨnɨ.’ seararɨŋɨnɨ.
42011009	Ayɨna'nɨ nionɨ re seararɨŋɨnɨ, ‘Soyɨ'ne' Gorɨxomɨ amɨpi' wi' na'nɨ yarɨŋɨ' wi'a'na' o ananɨ mɨnɨ seaiapɨnɨ'a'rɨnɨ. Rɨxɨŋɨ' nurɨrɨ'na' amɨpi' wi' o tɨ'ŋɨ' e na'nɨ pɨ'a' nerɨ'na'nɨŋɨ' ananɨ meapɨ'rɨ'a'rɨnɨ. Rɨxɨŋɨ' nurɨrɨ'na' wa'ɨ' e nɨro'ma'na' wakwɨ' o'ra'na'nɨŋɨ' o ananɨ arɨ'a' nɨsirɨ aŋɨ' o'waŋɨ'nɨŋɨ' rɨ'kwiinɨgɨnɨ.’ seararɨŋɨnɨ.
42011010	Ayɨ' rɨpɨ na'nɨ seararɨŋɨnɨ. A'ma' nɨ'nɨ Gorɨxomɨ rɨxɨŋɨ' urayarɨ'na'yɨ' ayɨ' ananɨ wi' meapɨ'rɨ'a'rɨnɨ. A'ma' gɨyɨ' amɨpi' wi' na'nɨ pɨ'a' nerɨ'na' ananɨ meapɨ'rɨ'a'rɨnɨ. Gɨyɨ' wa'ɨ' e da'nɨ wakwɨ' o'ra'na' o ananɨ aŋɨ' o'waŋɨ' wɨ'kwiinɨ'a'rɨnɨ.” urɨŋɨnigɨnɨ.
42011011	Ewayɨ' xwɨyɨ'a' a'mɨ bɨ rɨpɨ nurɨrɨ re urɨŋɨnigɨnɨ, “A'poyɨ'ne' woxɨ dɨxɨ' i'wo nɨbɨrɨ peyɨ' na'nɨ rɨxɨŋɨ' rɨra'na'yɨ', weaxɨ'a' nɨmearɨ wirɨre'ɨnɨ? Oweoɨ, wi' e wirɨme'ɨnɨ.
42011012	Iŋɨ' ki'mɨŋɨ' na'nɨ enɨ rɨxɨŋɨ' rɨra'na'yɨ', wa're' nɨmearɨ wirɨre'ɨnɨ? Oweoɨ, e enɨ nɨmearɨ wirɨme'ɨnɨ.
42011013	Soyɨ'ne' ɨ'wɨ' ne'ra warɨgɨ'oyɨ'ne' aiwɨ segɨ' niai'wɨ' rɨxɨŋɨ' seara'na'yɨ', ananɨ amɨpi' awiaxɨ'yɨ' anɨpa' mɨnɨ wiarɨgɨ'oyɨ'ne'rɨnɨ. E nerɨ ai' segɨ' a'po aŋɨ'namɨ ŋweaŋo aŋɨpaxɨ'rɨnɨ. ‘Omɨ gɨyɨ' gɨyɨ' rɨxɨŋɨ' ura'na'yɨ', kwi'yɨ' oya'pɨ ai' ananɨ mɨnɨ winɨ'a'rɨnɨ.’ seararɨŋɨnɨ.” urɨŋɨnigɨnɨ.
42011014	Jisaso, imɨ'o' maŋɨ' pɨ'ro'nɨŋɨ' womɨ —O a'ma' womɨ dɨŋɨ' xɨxe'roarɨŋagɨ na'nɨ a'ma'o enɨ maŋɨ' pɨ'ro'nɨŋorɨnɨ. Imɨ'omɨ mɨxɨ' uma'ɨnowa'ra'na' imɨ'o e'ɨ' u'a'na' a'ma' maŋɨ' pɨ'ro'nɨŋo a'mɨ pɨ'ne' rɨŋɨnigɨnɨ. A'mɨ pɨ'ne' rarɨŋagɨ
42011015	a'ma' e epɨ'royɨ' egɨ'a'yɨ' sɨŋwɨ' e nɨwɨnɨro ududɨ' nero ai'
42011016	a'ma' wi' re rɨgɨ'awixɨnɨ, “O imɨ'o' mɨxɨ' numa'ɨnowa'rɨrɨ'na' imɨ'o' xɨra'o'nɨŋɨ' imo'nɨŋo —O xegɨ' yoɨ' bɨ Bieseburoyɨ rɨnɨŋorɨnɨ. Oborɨnɨ. O eŋɨ' wea'mɨxowa'rɨ'agɨ na'nɨ eŋɨ' ea'nɨŋɨ' oya' tɨ'nɨ uma'ɨnowa'rarɨŋɨ'rɨnɨ.” rarɨ'na' a'ma' a'mɨ wi' “Jisaso eŋɨ' ea'nɨŋorɨ'anɨ? Iwamɨ'o' owi'wapɨyaneyɨ.” nɨrɨnɨro nɨbɨro re urɨgɨ'awixɨnɨ, “Aŋɨ'namɨ da'nɨ emɨmɨ' bɨ iwamɨ'o' neai'wapɨyiɨ.” urɨ'agɨ'a aiwɨ
42011017	o wigɨ' yaiwigɨ'a' na'nɨ adadɨ' nɨwirɨ ewayɨ' xwɨyɨ'a' re urɨŋɨnigɨnɨ, “A'ma' gwɨ' axɨ'ri' xepɨxepa' nɨro'nɨro mɨxɨ' ninɨro'na'yɨ', ayɨ' aŋɨ' mɨwia'rekɨxɨnɨpaxɨ'rɨnɨ. A'ma' xɨra'xogwa'owa enɨ xepɨxepa' nɨro'nɨro mɨxɨ' ninɨrɨ'na'yɨ', ayɨ' enɨ aŋɨ' mɨwia'rekɨxɨnɨpɨ'rɨ'a'rɨnɨ.
42011018	Ayɨna'nɨ Seteno tɨ'nɨ xegɨ' imɨ'o' axɨ'yɨ' tɨ'nɨ xepɨxepa' nɨro'nɨro mɨxɨ' ninɨro'na'yɨ', arɨge nero eŋɨ' nea'nɨrɨ ropɨ'ra'oɨ? Oweoɨ! E nerɨ aiwɨ seyɨ'ne' ‘Eŋɨ' ea'nɨŋɨ' Bieseburoya' tɨ'nɨ imɨ'o' mɨxɨ' uma'ɨnowa'rarɨŋɨnɨ.’ nɨrarɨŋoɨ.
42011019	Nionɨ nepa Bieseburoya' eŋɨ' ea'nɨŋɨ' tɨ'nɨ imɨ'o' mɨxɨ' numa'ɨnowa'rɨrɨ sɨŋwɨrɨyɨ', segɨ' a'ma' eŋɨ' ea'nɨŋɨ' goya' tɨ'nɨ mɨxɨ' uma'ɨnowa'rarɨgɨ'a'rɨnɨ? Segɨ' a'ma' imɨ'o' mɨxɨ' uma'ɨnowa'rarɨgɨ'a'wa sɨ'a' yoparɨ'yimɨ nɨwia'pɨ'nɨmearo yarɨŋɨ' re seaipɨ'rɨ'a'rɨnɨ, ‘Nene a'ma' wo imɨ'o' mɨxɨ' uma'ɨnowa'rarɨŋagɨ nɨwɨnɨrane “Eŋɨ' ea'nɨŋɨ' Gorɨxoya' tɨ'nɨ e yarɨnɨ.” rɨnarɨŋwa' eŋagɨ na'nɨ seyɨ'ne' pi' na'nɨ Jisaso axɨ'pɨ yarɨŋagɨ nɨwɨnɨrɨ'na' xwɨyɨ'a' nɨmearɨro “Eŋɨ' ea'nɨŋɨ' oboya' tɨ'nɨ yarɨŋɨnɨ.” urɨgɨ'awixɨnɨ?’ Yarɨŋɨ' e seaipɨ'rɨ'a'rɨnɨ.
42011020	Nionɨ eŋɨ' ea'nɨŋɨ' Gorɨxoya' tɨ'nɨ imɨ'o' mɨxɨ' uma'ɨnowa'rarɨŋagɨ ai' seyɨ'ne' ‘Gorɨxo xɨ'o xegɨ' xwioxɨ'yo mɨmea'mɨ' nerɨ neameŋweanɨ'a'pɨ rɨxa rimo'nɨnɨ?’ mɨyaiwiarɨŋoɨ. ‘A'ma' yea'yɨ' neayimɨxemeanɨ'a na'nɨ urowa're'napɨnɨ'o, arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o rɨxa nene tɨ'nɨ rimo'nɨŋwɨnɨ?’ mɨyaiwiarɨŋoɨ.” nurɨrɨ
42011021	ewayɨ' xwɨyɨ'a' a'mɨ bɨ rɨpɨ urɨŋɨnigɨnɨ, “A'ma' eŋɨ' rɨŋɨ' wo e'waikɨ' oxa' nayirɨ nɨtɨrɨ awi' meŋweaŋa'na' a'ma' wo xegɨ' aŋɨ'yo nɨpa'wirɨ amɨpi' wi' ɨ'wɨ' meapaxɨ' menɨnɨ.
42011022	E nerɨ ai' a'ma' eŋɨ' rɨŋomɨ nɨmu'rorɨ omɨ sea'yɨ e imo'nɨŋɨ' wo nɨbɨrɨ mɨxɨ' wimɨnɨrɨ nerɨ'na' xopɨra'rɨ' nɨwirɨ amɨpi' nɨ'nɨ mɨxɨ' na'nɨ maxɨrɨŋɨ'yɨ' nura'pɨma'na' amɨpi' oya' nɨ'nɨ enɨ rɨxa nura'pɨrɨ yaŋɨ' nɨwia warɨŋɨ'rɨnɨ.” Jisaso eŋɨ' ea'nɨŋɨ' xɨ'oya' oboya'pimɨ mu'roŋagɨ na'nɨ ewayɨ' xwɨyɨ'a' e urɨŋɨnigɨnɨ.
42011023	A'ma' wi' a'ma'yɨ' nɨ'nɨ Jisasomɨ dɨŋɨ' wɨkwɨ'roro xɨ'dɨro epɨ'rɨxɨnɨrɨ pɨ'rɨ' rakia'mɨ' wianɨro yarɨgɨ'a'yɨ' na'nɨ ewayɨ' xwɨyɨ'a' a'mɨ bɨ nurɨrɨ re urɨŋɨnigɨnɨ, “A'ma' nionɨ tɨ'a'mɨnɨ mimo'nɨgɨ'a'yɨ', ayɨ' nionɨ tɨ'nɨ mɨxɨ' imo'nɨŋwa'yɨ'rɨnɨ. A'ma' nionɨ tɨ'nɨ sipɨsipɨ' awi' meaa'rɨpa yarɨgɨ'a'yɨ', ayɨ' sipɨsipɨ' xɨ'dɨ'xɨ'dowa'rɨ' yarɨgɨ'a'yɨ'rɨnɨ.” urɨŋɨnigɨnɨ.
42011024	A'ma' ayɨ' “Nene Jono neara'na' sanɨŋɨ' onɨmia'pɨ nerane aiwɨ imɨ'o' xɨxe'roarɨŋɨ' ro'nɨŋɨ' imo'nanɨgɨnɨ.” oyaiwi'poyɨnɨrɨ a'mɨ xɨxewisɨ' ikaxɨ' bɨ nurɨrɨ re urɨŋɨnigɨnɨ, “Imɨ'o' xɨxe'roarɨŋɨ'yɨ' mɨxɨ' uma'ɨnowa'ra'na' a'ma' womɨ pɨ'nɨ nɨwia'rɨmɨ nurɨ'na' iniɨgɨ' mayɨ'mɨ ge ge sa' oŋwea'mɨnɨrɨ nemerɨ pɨ'a' nɨmegɨnɨme'ɨsa'na' re yaiwia'rɨŋɨ'rɨnɨ, ‘Gɨ' a'mɨ aŋɨ' axɨ' pɨ'nɨ nɨwia'rɨmɨ bɨŋae' na'nɨ oumɨnɨ.’ nɨyaiwimɨ
42011025	nurɨ aŋɨ' rɨxa si'ɨ' pea'rɨnɨrɨ pi'ra'nɨŋɨ' imɨxa'rɨnɨrɨ ya'rɨnɨŋagɨ nɨwɨnɨrɨ sɨnɨ anɨ'a' imo'nɨŋagɨ nɨwɨnɨrɨ na'nɨ
42011026	a'mɨ nurɨ imɨ'o' we' wɨ'u'mɨ da'ŋɨ' wau' ɨ'wɨ' nero'na' xɨ'omɨ sea'yɨ e mu'roro egɨ'a'yo nɨwirɨmea'mɨ nuro axomɨ nɨxɨxe'roro e ŋweaarɨgɨ'a'rɨnɨ. Xa'mɨ sɨpi' imo'nago ai' i'na'yɨ' aga sɨpi' ikeamo'nɨŋɨ'rɨnɨ.” urɨŋɨnigɨnɨ.
42011027	Xwɨyɨ'a' apɨ urarɨ'na' apɨxɨ' wi' a'ma' e epɨ'royɨ' egɨ'a'yo da'nɨ rɨ'aiwa' re urɨŋɨnigɨnɨ, “Apɨxɨ' joxɨ nɨrɨxɨrɨrɨ amɨŋɨ' siapɨŋi' Gorɨxoya' dɨŋɨ' tɨ'nɨ yayɨ' winɨpaxɨ'rɨnɨ.” urɨ'agɨ ai'
42011028	o re urɨŋɨnigɨnɨ, “E wi' nɨyaiwirɨ mɨrɨpanɨ. A'ma' gɨyɨ' gɨyɨ' xwɨyɨ'a' Gorɨxoya' arɨ'a' wiro axɨ'pɨ ero yarɨgɨ'a'yɨ' a'ma' ayɨ'nɨ Gorɨxoya' dɨŋɨ' tɨ'nɨ yayɨ' winɨpaxɨ'rɨnɨ.” urɨŋɨnigɨnɨ.
42011029	A'ma' obaxɨ' Jisaso tɨ'ŋɨ' e epɨ'royɨ' eŋa'na' sɨnɨ wi'nɨ wi'nɨ epɨ'royɨ' yarɨŋagɨ'a o re urɨŋɨnigɨnɨ, “Isɨrerɨyɨ'ne', agwɨ ŋweagɨ'a'yɨ'ne' ɨ'wɨ' ne'ra nuro arɨ'ki' yarɨgɨ'a'yɨ'ne', emɨmɨ' na'nɨ seaimo'narɨŋagɨ aiwɨ nionɨ emɨmɨ' wi' mɨseai'wapɨyipa nerɨ aiwɨ na' bɨnɨ Gorɨxoya' wɨ'a' ro'kiamoagɨ' Jonao yagɨ'pɨnɨ seai'wapɨyimɨ'a'rɨnɨ.
42011030	Eŋi'na' Gorɨxoya' wɨ'a' ro'kiamoagɨ' Jonaoyɨ rɨnɨŋo —O sɨ'a' wɨyau' wɨyi pɨyɨ'nɨŋɨ' nimo'nɨrɨ peyɨ' agwɨ'yo weagorɨnɨ. O a'ma' aŋɨ' yoɨ' Ninipayɨ rɨnɨŋɨ'yo ŋweaagɨ'a'yo Gorɨxoya' sɨ'mɨmajɨ'o'nɨŋɨ' wiiŋɨ'pa a'ma' imo'nɨŋa'onɨ a'ma' agwɨ ŋweagɨ'a'yɨ'ne' Gorɨxoya' sɨ'mɨmajɨ'onɨ'nɨŋɨ' seainɨŋɨnɨ.
42011031	Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ apɨxɨ' eŋi'na' Sibayɨ' aŋɨ'yo meŋweaagi' —I' mɨxɨ' ina'yɨ' Soromono nɨjɨ'a' sea'yɨ e nimo'nɨrɨ rɨrɨmɨ' yarɨ'na' arɨ'a' wimɨnɨrɨ na'nɨ aŋɨ' aga na' jɨ'amɨ da'nɨ bɨŋi'rɨnɨ. I' a'ma' wonɨ Soromonomɨ sea'yɨ e imo'nɨŋa'onɨ re e'ɨ' nɨro'ma'na' seararɨŋagɨ aiwɨ seyɨ'ne' arɨ'a' mɨniarɨŋagɨ'a na'nɨ i' sɨ'a' ayimɨ nɨwia'pɨ'nɨmearɨ xwɨyɨ'a' seamea'rɨnɨ'a'rɨnɨ.
42011032	A'ma' eŋi'na' aŋɨ' yoɨ' Ninipayɨ rɨnɨŋɨ'yo ŋweaagɨ'a'yɨ' —Ayɨ' Gorɨxoya' wɨ'a' ro'kiamoagɨ' Jonao Gorɨxoya' xwɨyɨ'a' wa'ɨ' urɨme'a'na' ayɨ' wigɨ' ɨ'wɨ' egɨ'a'pɨ rɨ'wɨ'mɨnɨ nɨmamoro nɨsanɨro ŋweaagɨ'a'yɨ'rɨnɨ. Ayɨ' a'ma' wo Jonaomɨ sea'yɨ e imo'nɨŋa'onɨ re e'ɨ' nɨro'ma'na' seararɨŋagɨ aiwɨ seyɨ'ne' arɨ'a' mɨniarɨŋagɨ'a na'nɨ a'ma' ayɨ' sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ nɨwia'pɨ'nɨmearo xwɨyɨ'a' seamea'rɨpɨ'rɨ'a'rɨnɨ.” urɨŋɨnigɨnɨ.
42011033	O xwɨyɨ'a' Gorɨxoya' ramɨxɨ'nɨŋɨ' imo'nɨŋagɨ na'nɨ re rɨŋɨnigɨnɨ, “A'ma' wo ramɨxɨ' nɨmɨxa'ro'ma'na' aŋɨ' sakwi'maŋɨ'yo tarɨŋɨ'manɨ. Sɨxɨ' wa' nɨmearɨ upɨka'kwia'rarɨŋɨ'manɨ. Nɨmɨxa'ro'ma'na' a'ma' ɨ'wiapɨ'a' gɨyɨ' gɨyɨ' wɨ'a' o'nɨŋagɨ sɨŋwɨ' wɨnɨpɨ'rɨ na'nɨ i'kwiaŋwɨ'yo sea'yɨ e ikwia'rarɨŋɨ'rɨnɨ.” nurɨrɨ
42011034	re urɨŋɨnigɨnɨ, “Segɨ' sɨŋwɨ' enɨ uyɨ'wɨ'nɨŋɨ' imo'nɨnɨ. Segɨ' sɨŋwɨ' tɨ'nɨ pi'ra'nɨŋɨ' nanɨro we' ro'nɨŋɨ' nero'na'yɨ', dɨŋɨ' naŋɨ'nɨ aumau'mɨ' ninɨro segɨ' xwioxɨ'yo wɨ'a'nɨŋɨ' o'ki'mɨxɨnarɨŋoɨ. E nerɨ aiwɨ segɨ' sɨŋwɨ' tɨ'nɨ ɨ'wɨ' na'nɨ nanɨro'na' segɨ' xwioxɨ'yo sɨ'a'nɨŋɨ' yimɨxɨnarɨŋoɨ.
42011035	Dɨŋɨ' naŋɨ'nɨ aumau'mɨ' ninɨro segɨ' xwioxɨ' wɨ'a'nɨŋɨ' seao'kiarɨŋɨ'pɨ supɨki'nɨnɨgɨnɨrɨ dɨŋɨ' tɨ'nɨ e'ɨ'rɨxɨnɨ.
42011036	Segɨ' xwioxɨ'yo sɨ'a' wi' mɨyinɨ' wɨ'a'nɨ no'kia'rɨrɨ'na' uyɨ'wɨ' wɨ'a' seao'kiarɨŋɨ'pa'nɨŋɨ' segɨ' xwioxɨ' nɨ'nɨ wɨ'a' seao'kia'rɨnɨ'a'rɨnɨ.” urɨŋɨnigɨnɨ.
42011037	E nurɨ'ɨsa'na' eŋa'na' Parisi wo “Gɨ' aŋɨ'yo aiwa' onaiyɨ.” nurɨrɨ nipemea'mɨ u'a'na' Jisaso nurɨ aiwa' nɨpɨ're e'ɨ' ŋweaŋa'na'
42011038	Parisio Jisaso xa'mɨ we' piaxɨ'nɨŋɨ' eaŋɨ' na'nɨ wigɨ' yarɨgɨ'a'pa we' iniɨgɨ'yo igwɨ'a' mɨwi'ro' aiwa' nɨpɨ're e'ɨ' ŋweaŋagɨ nɨwɨnɨrɨ ududɨ' yarɨ'na'
42011039	Jisaso re urɨŋɨnigɨnɨ, “Parisioyɨ'ne' ɨ'wɨ' mearo rɨ'a' kɨroro yanɨro moarɨgɨ'a'pɨ segɨ' xwioxɨ'yo sɨnɨ magwɨ' eŋa'na' kapɨxɨ' tɨ'nɨ pɨrerɨxɨ' tɨ'nɨ igɨ'a' nearɨ'na'nɨŋɨ' ki'yɨ' bɨ'arɨwa'mɨ da'nɨnɨ kwɨ'rɨnarɨgɨ'oyɨ'ne'xɨnɨ.
42011040	Majɨmajɨ'a' ika'rɨnarɨgɨ'oyɨ'ne' ‘Bɨ'arɨwa'mɨnɨ imɨxarɨŋo i'nɨrɨwa'mɨnɨ mimɨxɨŋɨ'rɨnɨ.’ rɨyaiwiarɨŋoɨ?
42011041	Amɨpi' soyɨ'ne' ɨ'a' xɨrɨgɨ'a'pɨ a'ma' uyi'peayɨ'yo aya' nurɨmɨxɨro arɨra' nɨwiro mɨnɨ wi'a'na'yɨ', soyɨ'ne' igɨ'a' nea'nɨro'nɨŋɨ' imo'nɨpɨ'rɨ'a'rɨnɨ.
42011042	Parisioyɨ'ne' aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Gorɨxo xeanɨŋɨ' rɨ'a' tɨ'ŋɨ' seaika'rɨnɨ'a' eŋagɨ na'nɨ dɨŋɨ' sɨpi' oseainɨnɨ. Soyɨ'ne' aiwa' nɨmiro'na' anɨŋɨ' minɨ' yi'yɨ' tɨ'nɨ aɨ' tɨ'nɨ siyo' amɨpi' pi'ra'nɨŋɨ' ɨ'a' nɨroro rɨxa we' wu'kau' imo'na'na' wo Gorɨxomɨ mɨnɨ nɨwiro ai' a'ma'yo we' ro'nɨŋɨ' wiarɨgɨ'a'yɨ' pɨ'nɨ wia'rɨro Gorɨxomɨ dɨŋɨ' sɨxɨ' muyipa ero yarɨgɨ'oyɨ'ne'xɨnɨ. Soyɨ'ne' aiwa' onɨmia'pia ai' segɨ' anɨŋɨ' minɨ' yarɨgɨ'a' jɨ'apɨ pɨ'nɨ mɨwia'rɨpa ero a'ma'yo naŋɨ' mimɨxɨpa yarɨgɨ'a'pɨ enɨ ero nerɨ sɨŋwɨrɨyɨ', naŋɨ' imo'nɨmɨnɨrɨ eŋɨ'rɨnɨ.
42011043	Parisioyɨ'ne' aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Soyɨ'ne' rotu' aŋɨ'yo a'ma' sɨŋwɨ' oneanɨ'poyɨnɨrɨ sɨ'mɨ' sɨ'mɨ' e ŋwearo makerɨ'a'yo awi' ea'narɨgɨ'e a'ma' yayɨ' ‘A'mɨna'oxɨnɨ.’ onearɨ'poyɨnɨrɨ emero ‘Oyaneyɨ.’ seaimo'narɨŋagɨ na'nɨ Gorɨxo xeanɨŋɨ' seaika'rɨnɨ'a'rɨnɨ.” urɨŋɨnigɨnɨ.
42011044	A'ma' nɨ'nɨ Parisiowamɨ nɨwɨnɨrɨ'na' “Naŋowarɨnɨ.” yaiwiarɨŋagɨ'a nɨwɨnɨrɨ awa wigɨ' ɨ'wɨ' yarɨgɨ'a'pɨ a'ma' pɨyɨ' xwa'rɨpa'yo i'nɨmɨ weŋɨ' yapɨ imo'nɨŋagɨ na'nɨ re urɨŋɨnigɨnɨ, “Aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Soyɨ'ne' a'ma' pɨyɨ' tɨgɨ'e xwɨ'a' emadɨro'nɨŋa'na' a'ma' ‘A'ma' pɨyɨ' tɨgɨ'erɨ'anɨ?’ mɨyaiwi' maiwi' pwarɨgɨ'e'nɨŋɨ' imo'nɨgɨ'oyɨ'ne'rɨnɨ.” ura'na'
42011045	ŋwɨ' ikaxɨ' ea'nɨŋɨ'pɨ mewegɨ'a' wo nɨwia'pɨ'nɨmearɨ re urɨŋɨnigɨnɨ, “Neare'wapɨyarɨŋoxɨnɨ, Parisiowamɨ e nurɨrɨ'na' none enɨ ikayɨ'wɨ' neameararɨŋɨnɨ.” urɨ'agɨ ai'
42011046	Jisaso ŋwɨ' ikaxɨ' ea'nɨŋɨ'pɨ mewegɨ'a'wa a'ma'yo anɨŋɨ' minɨ' sekaxɨ' “E e'ɨ'rɨxɨnɨ. E e'ɨ'rɨxɨnɨ.” nurɨro ai' wiwanɨŋowa wi' mɨyarɨgɨ'a' eŋagɨ na'nɨ re urɨŋɨnigɨnɨ, “Ŋwɨ' ikaxɨ' ea'nɨŋɨ'pɨ mewegɨ'oyɨ'ne' enɨ aweyɨ! Sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Soyɨ'ne' a'ma'yo saŋɨ' xwe' aya' wi' nɨwikwia'rɨro ai' sewanɨŋoyɨ'ne' saŋɨ' xwe' apɨ iwamɨ'o' mɨmɨ'eyoarɨgɨ'oyɨ'ne' eŋagɨ na'nɨ Gorɨxo xeanɨŋɨ' seaika'rɨnɨ'a'rɨnɨ.
42011047	Soyɨ'ne' Gorɨxoya' wɨ'a' ro'kiamoagɨ'a'wamɨ segɨ' arɨ'owa pɨkia'rɨgɨ'a'yo xwa'rɨpa'yo anɨŋɨ' minɨ' mɨ'a' imɨxarɨgɨ'oyɨ'ne'xɨnɨ.
42011048	Soyɨ'ne' e nerɨŋɨ'pimɨ da'nɨ a'ma'yo a'waŋɨ' re'nɨŋɨ' urarɨŋoɨ, ‘Negɨ' arɨ'owa Gorɨxoya' wɨ'a' ro'kiamoagɨ'a'wamɨ nɨpɨkia'rɨro'na' apa'nɨ yagɨ'a' eŋagɨ na'nɨ wigɨ' xwa'rɨpa'yo mɨ'a' imɨxarɨŋwɨnɨ.’ E'nɨŋɨ' urarɨŋagɨ'a na'nɨ Gorɨxo xeanɨŋɨ' seaika'rɨnɨ'a'rɨnɨ.
42011049	Ayɨna'nɨ Gorɨxo dɨŋɨ' neŋwɨperɨ soyɨ'ne' na'nɨ xɨxenɨ re rɨŋɨnigɨnɨ, ‘Nionɨ wɨ'a' ro'kiamoarɨgɨ'a' wamɨ tɨ'nɨ xwɨyɨ'a' wa'ɨ' urɨmearɨgɨ'a' wamɨ tɨ'nɨ urowa'ra'na' ayɨ' wi'yo pɨpɨki'mɨ' ero wi'yo mɨxɨ' xɨ'dowa'rapɨro epɨ'rɨ'a'rɨnɨ.
42011050	Wɨ'a' ro'kiamoagɨ'a' nɨyonɨ nionɨ aŋɨ'na imɨxɨrɨ xwɨ'a' imɨxɨrɨ eŋi'na' e eŋae' da'nɨ nɨpɨki'a bɨ'agɨ'a na'nɨ a'ma' agwɨ ŋweagɨ'a'yɨ'ne' nionɨ eŋɨ' seamea'mɨ'a'rɨnɨ.
42011051	Aiborɨ'omɨ xa'mɨ xɨra'o Keno pɨkiŋe da'nɨ nɨpɨki'a nɨbɨ'asa'na' yoparɨ' nionɨya' wɨ'a' ro'kiamoagɨ' Sekaraiaomɨ pɨkigɨ'awixɨnɨ. Omɨ nionɨ na'nɨ i'kwiaŋwɨ' rɨdɨyowa' yanɨro ikwɨkwia'rɨmɨ' yarɨgɨ'e mɨda'nɨ eŋa'na' gɨ' aŋɨ' awawa' “Ŋwɨ'a'rɨnɨ.” rɨnɨŋe mɨda'nɨ eŋa'na' a'wɨnɨmɨ e pɨkigɨ'orɨnɨ. Omɨ pɨkigɨ'e na'nɨ oxɨ' apɨxɨ' agwɨ ŋweagɨ'a' tɨyɨ'ne' nionɨ eŋɨ' seamea'mɨ'a'rɨnɨ.’ Gorɨxo e rɨŋɨ'rɨnɨ.” urɨŋɨnigɨnɨ.
42011052	Ŋwɨ' ikaxɨ' ea'nɨŋɨ'pɨ mewegɨ'a'wa a'ma'yo Gorɨxo “Oe'poyɨ.” wimo'narɨŋɨ'pɨ mɨmɨwiai'kɨ' wiarɨŋagɨ'a na'nɨ xɨxewisɨ' ikaxɨ' re urɨŋɨnigɨnɨ, “Ŋwɨ' ikaxɨ' ea'nɨŋɨ'pɨ mewegɨ'oyɨ'ne' aweyɨ! Soyɨ'ne' amɨpi' Gorɨxo ‘A'ma'yo owi'wapɨyi'poyɨ.’ wimo'narɨŋɨ'pɨ mɨwi'wapɨyipa yarɨŋagɨ'a na'nɨ sɨ'a' wɨyi soyɨ'ne' majɨ'a' seao'rɨnɨ'a'rɨnɨ. Soyɨ'ne' ki' aŋɨ' nɨjɨ'a' na'nɨ mɨrɨnɨŋiwa' na'nɨ ɨ'a' nɨxɨra'rɨro ai' sewanɨŋoyɨ'ne' wi' nɨ'kwiro mɨpa'wipa ero a'ma' nɨpa'wianɨrɨ e'ɨ'a'yo soyɨ'ne' pɨ'rɨ' ma'kɨ'mɨ' wiro yarɨgɨ'a'rɨnɨ.” e nurɨ'ɨsa'na'
42011053	aŋɨ' e pɨ'nɨ nɨwia'rɨmɨ nurɨ emearɨ'na' re egɨ'awixɨnɨ. Ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Parisiowa tɨ'nɨ wigɨ' xwioxɨ'yo da'nɨ rɨ'a' a'pia'wɨ'nɨŋɨ' nɨwerɨ omɨ sɨ'mɨ' tɨ'nɨ urɨro amɨpi' obaxɨ' wi' na'nɨ yarɨŋɨ' wiayiro nero'na'
42011054	“O xwɨyɨ'a' sɨpi' ŋwɨ' ikaxɨ' ea'nɨŋɨ' xɨxenɨ mimo'nɨŋɨ' bɨ ra'na' xwɨrɨxɨ' oumeaneyɨ.” nɨrɨnɨro arɨ'a' wiaxɨ'dɨgɨ'awixɨnɨ.
42012001	A'ma' oxɨ' apɨxɨ' obaxɨ' aya' wi' epɨ'royɨ' nɨya'rɨro'na' xokɨrɨ'pɨ' inarɨ'na' Jisaso xegɨ' wiepɨsarɨŋowa Parisiowa sea'yɨ e nimo'nɨro sɨpi' yayiro naŋɨ' yayiro yarɨgɨ'a'pa awa enɨ e epɨ'rɨxɨnɨrɨ awamɨ xa'mɨ re urɨŋɨnigɨnɨ, “Soyɨ'ne' bisɨ'kerɨ'a' yisɨ' (Bisɨ'kerɨ'a' sɨnɨ sɨŋɨ' eŋa'na' yisɨ' onɨmia'pɨ tɨ'a' aiwɨ nɨmɨnɨ i'kwiaŋwɨ' eapɨna'rarɨŋɨ'rɨnɨ.) Soyɨ'ne' bisɨ'kerɨ'a' yisɨ' Parisiowaya' na'nɨ wa'yɨ' nero eme'poyɨ. Wigɨ' naŋɨ' ero sɨpi' ero yarɨgɨ'a'pɨ na'nɨ seararɨŋɨnɨ.” nurɨrɨ
42012002	awa sɨpi' ero naŋɨ' ero mepa oe'poyɨnɨrɨ re urɨŋɨnigɨnɨ, “Amɨpi' agwɨ i'nɨmɨ imo'nɨŋɨ'yɨ' rɨ'we'na' sɨŋa'nɨ imo'nɨnɨ'a'rɨnɨ. Amɨpi' i'nɨmɨ nimo'nɨrɨ yokwarɨmɨ' inɨŋɨ'yɨ' rɨ'we'na' a'ma' nɨ'nɨ nɨjɨ'a' imo'nɨpɨ'rɨ'a'rɨnɨ.
42012003	Pi' pi' xwɨyɨ'a' a'rɨ'wɨyimɨ yumɨ'i' ikaxɨ' rɨnɨ'a'yɨ' enɨ a'ma' nɨ'nɨ ikwa'wɨyi'na' arɨ'a' wipɨ'rɨ'a'rɨnɨ. Pi' pi' xwɨyɨ'a' aŋɨ' na'yo i'nɨmɨ da'nɨ ikeagɨgwɨ' rɨnɨ'a'yɨ' rɨ'we'na' aŋɨ' sea'yɨyo nɨŋwea'ma'na' a'waŋɨ' rowia'ropɨ'rɨ'a'rɨnɨ.” urɨŋɨnigɨnɨ.
42012004	O re urɨŋɨnigɨnɨ, “Gɨ' nɨkumɨxɨnɨrɨ emearɨgɨ'oyɨ'ne', nionɨ re seararɨŋɨnɨ, ‘Segɨ' wara'yɨ'nɨ seapɨkiarɨgɨ'a'wa na'nɨ wa'yɨ' mepanɨ. Dɨŋɨ' enɨ seaxekwapaxɨ' meŋagɨ na'nɨ ayɨ' na'nɨ wa'yɨ' mepanɨ.’ seararɨŋɨnɨ.
42012005	A'ma' wa'yɨ' wipaxo na'nɨ nionɨ a'waŋɨ' osearɨmɨnɨ. Ayɨ' Gorɨxorɨnɨ. O a'ma'yo nɨpɨki'ma'na' xewanɨŋo dɨŋɨ' enɨ nɨseaxekwapɨrɨ rɨ'a' anɨŋɨ' wearɨŋɨ'yo seaikeaa'rɨpaxɨ' eŋagɨ na'nɨ wa'yɨ' omɨnɨ wi'ɨ'rɨxɨnɨ. Oyɨ, o na'nɨ aga wa'yɨ' wi'ɨ'rɨxɨnɨ.” urɨŋɨnigɨnɨ.
42012006	A'ma' ayɨ' dɨŋɨ' “Gorɨxo a'mae'ne na'nɨ aŋɨpaxɨ' dɨŋɨ' moarɨŋɨ'rɨnɨ.” oyaiwi'poyɨnɨrɨ re urɨŋɨnigɨnɨ, “A'ma' makerɨ'a'yo na'nɨ nurɨ iŋɨ' sirɨ'kwa' we' wu' nu'nɨ bɨ' nerɨ'na' nɨgwɨ' rɨ'a' nɨŋɨ'pia biau' tɨ'nɨ bɨ' yarɨgɨ'a'rɨnɨ. Iŋɨ' apia aga onɨmia'pia na'nɨ aiwɨ Gorɨxo wi' dɨŋɨ' pea' nɨmorɨ arɨ'a' ikeamoarɨŋɨ'manɨ.
42012007	Seyɨ'ne' na'nɨ enɨ Gorɨxo wi' arɨ'a' ikeamoarɨŋɨ'manɨ. Segɨ' mɨŋɨ'yo dɨ'a' ai' ararɨ weŋɨ'yɨ' na'nɨ o nɨjɨ'a'rɨnɨ. Gorɨxoya' sɨŋwɨ'yo da'nɨ seyɨ'ne' iŋɨ' onɨmia'pia tɨ'nɨ xɨxenɨ mimo'nɨŋagɨ'a na'nɨ wa'yɨ' bɨ mepanɨ.” nurɨrɨ
42012008	re urɨŋɨnigɨnɨ, “Nionɨ re seararɨŋɨnɨ, ‘A'ma' go go a'ma'ya' sɨŋwɨ'yo da'nɨ ananɨ “Jisasomɨ xɨ'darɨŋa'onɨrɨnɨ.” urarɨŋo na'nɨ a'ma' imo'nɨŋa'onɨ nɨweapɨrɨ'na' o na'nɨ enɨ Gorɨxoya' aŋɨ'najɨ'ya' sɨŋwɨ'yo da'nɨ “Gɨ' a'ma'orɨnɨ.” rɨmɨ'a'rɨnɨ.
42012009	E nerɨ aiwɨ go go a'ma' na'nɨ wa'yɨ' nerɨ sɨŋwɨ'yo da'nɨ “Jisasomɨ muxɨ'darɨŋa'onɨrɨnɨ.” urarɨŋo na'nɨ nionɨ enɨ Gorɨxoya' aŋɨ'najɨ'ya' sɨŋwɨ'yo da'nɨ “Gɨ' a'ma'omanɨ.” rɨmɨ'a'rɨnɨ.’ seararɨŋɨnɨ.” nurɨrɨ
42012010	re urɨŋɨnigɨnɨ, “A'ma' go go a'ma' imo'nɨŋa'onɨ yarɨŋa'pɨ na'nɨ xwɨyɨ'a' sɨpi' nɨnɨmearɨrɨ aiwɨ ananɨ Gorɨxo yokwarɨmɨ' wiipaxɨ'rɨnɨ. E nerɨ aiwɨ go go Gorɨxoya' kwi'yɨ' yarɨŋɨ'pɨ na'nɨ ‘Eŋɨ' ea'nɨŋɨ' Setenoya' tɨ'nɨ yarɨnɨ.’ nɨrɨrɨ rɨperɨrɨ' numearɨrɨ'na'yɨ', Gorɨxo ananɨ yokwarɨmɨ' wiipaxɨ' menɨnɨ.” nurɨrɨ
42012011	re urɨŋɨnigɨnɨ, “A'ma' wi' ɨ'a' nɨseaxero rotu' aŋɨ'yoranɨ, gapɨmanowa tɨ'ŋɨ' eranɨ, a'mɨna' neameŋweagɨ'a'wa tɨ'ŋɨ' eranɨ, nɨmea'mɨ nɨseauro'na'yɨ', ‘Arɨge xwɨyɨ'a' wa'kwi'nanɨ'wɨnɨ?’ mɨyaiwipa nero aya' sɨ'wɨ' mɨsearopa e'ɨ'rɨxɨnɨ. Ayɨ' rɨpɨ na'nɨrɨnɨ. Sa axi'na' Gorɨxoya' kwi'yɨ'pɨ xwɨyɨ'a' soyɨ'ne' urɨpɨ'rɨ'pɨ seai'wapɨyinɨ eŋagɨ na'nɨ wa'yɨ' mepa e'ɨ'rɨxɨnɨ.” urɨŋɨnigɨnɨ.
42012012	re urɨŋɨnigɨnɨ, “A'ma' wi' ɨ'a' nɨseaxero rotu' aŋɨ'yoranɨ, gapɨmanowa tɨ'ŋɨ' eranɨ, a'mɨna' neameŋweagɨ'a'wa tɨ'ŋɨ' eranɨ, nɨmea'mɨ nɨseauro'na'yɨ', ‘Arɨge xwɨyɨ'a' wa'kwi'nanɨ'wɨnɨ?’ mɨyaiwipa nero aya' sɨ'wɨ' mɨsearopa e'ɨ'rɨxɨnɨ. Ayɨ' rɨpɨ na'nɨrɨnɨ. Sa axi'na' Gorɨxoya' kwi'yɨ'pɨ xwɨyɨ'a' soyɨ'ne' urɨpɨ'rɨ'pɨ seai'wapɨyinɨ eŋagɨ na'nɨ wa'yɨ' mepa e'ɨ'rɨxɨnɨ.” urɨŋɨnigɨnɨ.
42012013	A'ma' e epɨ'royɨ' egɨ'a'yɨ' wo Jisasomɨ re urɨŋɨnigɨnɨ, “Neare'wapɨyarɨŋoxɨnɨ, amɨpi' a'po nɨperɨ'na' nɨtɨmɨ pe'ɨ'pɨ gɨ' ra'ro xegɨ'pɨ i'kwɨ'naroarɨŋagɨ na'nɨ ‘Dɨxɨ' rɨgwa'o tɨ'nɨ pi'ra'nɨŋɨ' yaŋɨ' menɨ'piyɨ.’ ureɨ.” urɨ'agɨ ai'
42012014	o re urɨŋɨnigɨnɨ, “A'ma'oxɨnɨ, a'ma'yo xwɨrɨxɨ' me'wɨnɨgɨnɨrɨ go nɨrɨ'pea'ɨ'rɨnɨ? Go awagwi'ya' amɨpi' yaŋɨ' oeameinɨrɨ nɨrɨ'pea'agɨ na'nɨ nɨrarɨŋɨnɨ?” omɨ e nurɨma'na'
42012015	a'ma' nɨyonɨ re urɨŋɨnigɨnɨ, “Segɨ' iyɨ'a' ɨ'a' amɨpi' dɨŋɨ' nɨyɨmɨŋɨ' imo'nɨŋɨ'pɨ seaiapɨpaxɨ' menɨnɨ. Xwe' aya' wi' tɨ'ŋoxɨ aiwɨ wi' dɨŋɨ' nɨyɨmɨŋɨ' imo'nɨŋɨ'pɨ siapɨpaxɨ' menɨnɨ. Ayɨna'nɨ amɨpi' naŋɨ' sɨŋwɨ' ɨ'wɨ' nɨwɨnɨrɨ'na' ‘Nionɨ meapaxɨ'rɨnɨ.’ yaiwiarɨgɨ'a'pɨ nɨpɨnɨ enɨ na'nɨ wa'yɨ' oseainɨnɨ. Seyɨ'ne' iyɨ'a' ɨ'a' amɨpi' na'nɨnɨ dɨŋɨ' ɨkwɨ'ropɨ'rɨxɨnɨrɨ seararɨŋɨnɨ.” nurɨrɨ
42012016	ewayɨ' xwɨyɨ'a' rɨpɨ urɨŋɨnigɨnɨ, “A'ma' amɨpi' mɨmu'ro'nɨŋɨ' woya' omɨŋɨ'yo witɨ' aiwa' xwe' pɨ'rɨpɨ'rɨ' inɨŋagɨ nɨwɨnɨrɨ
42012017	dɨŋɨ' neyi'rorɨ re yaiwiŋɨnigɨnɨ, ‘Arɨ emɨnɨre'ɨnɨ? Aiwa' pɨ'rɨpɨ'rɨ' inɨŋɨ' tɨ' tɨmɨ na'nɨ gɨ' aŋɨ' apa'nɨ menɨnɨ.’ nɨyaiwirɨ
42012018	re rɨnɨŋɨnigɨnɨ, ‘Re oemɨnɨ. Aŋɨ' aiwa' na'nɨ mɨrɨnɨŋɨ'yɨ' emɨ pɨpɨnamɨ' nɨya'rɨma'na' a'mɨ aga xwe' wiwɨ wiwa' nɨmɨra numa'na' gɨ' witɨ' aiwa' nɨ'nɨ tɨ'nɨ amɨpi' nionɨya' tɨ'nɨ aŋɨ' iwiwa'mɨ nɨta u'ɨmɨgɨnɨ.
42012019	E nɨya'rɨma'na' niɨwanɨŋonɨ re rɨ'ɨmɨgɨnɨ, “Gɨ' amɨpi' nɨ'nɨ rɨxa de'ronɨ. Aiwa' xwiogwɨ' ɨ'a' ropaxɨ' na'nɨ mɨwenɨnɨ. Ananɨ kikiɨ'a' ŋwearɨ aiwa' nɨrɨ iniɨgɨ' nɨrɨ nerɨ yayɨ' e'ɨmɨgɨnɨ.” rɨ'ɨmɨgɨnɨ.’ rɨnɨ'agɨ ai'
42012020	Gorɨxo omɨ re urɨŋɨnigɨnɨ, ‘Majɨmajɨ'a' ika'rɨnarɨŋɨ' roxɨnɨ, sɨ'a' rɨyimɨnɨ joxɨ rɨxa nɨperɨ'ɨnɨ. Nɨpe'a'na' dɨxɨ' amɨpi' pi'ra'nɨŋɨ' tɨŋɨ'pɨ go meanɨ'a'rɨnɨ?’ urɨŋɨnigɨnɨ.” Ayo e nurɨrɨ
42012021	re urɨŋɨnigɨnɨ, “Ewayɨ' xwɨyɨ'a' apɨ a'ma' Gorɨxo na'nɨ dɨŋɨ' mɨmopa nero ‘Amɨpi' xewanɨŋonɨ nɨgɨ' wi'nɨ wi'nɨ nɨmeaayirɨ otɨmɨnɨ.’ yaiwiarɨgɨ'a'yɨ' na'nɨrɨnɨ. A'ma' e yarɨgɨ'a'yɨ' amɨpi' wi' mɨmu'ro'nɨŋagɨ aiwɨ Gorɨxoya' sɨŋwɨ'yo da'nɨ uyi'peayɨ' imo'narɨgɨ'a'yɨ'rɨnɨ.” urɨŋɨnigɨnɨ.
42012022	O xegɨ' wiepɨsarɨŋɨ'yo re urɨŋɨnigɨnɨ, “A'ma' e yarɨgɨ'a'yɨ' amɨpi' wi' mɨmu'roŋagɨ aiwɨ Gorɨxoya' sɨŋwɨ'yo da'nɨ uyi'peayɨ' imo'narɨgɨ'a'yɨ' eŋagɨ na'nɨ re seararɨŋɨnɨ, ‘ “Arɨge pi'ra'nɨŋɨ' ŋweanɨre'wɨnɨ?” nɨrɨro aiwa' nɨpɨ'rɨ na'nɨ ududɨ' mepa ero wara'yo aikɨ' yi'nɨpɨ'rɨ na'nɨ ududɨ' mepa ero e'ɨ'rɨxɨnɨ.’ seararɨŋɨnɨ.
42012023	Ayɨ' rɨpɨ na'nɨrɨnɨ. Segɨ' wa'ra' jɨ'ayɨ' aikɨ'yo mu'ro'nɨnɨ. Dɨŋɨ' jɨ'ayɨ' enɨ aiwa'yo mu'ro'nɨnɨ.
42012024	Soyɨ'ne' a'mɨ iŋɨ' a'wɨ' na'nɨ dɨŋɨ' morɨ'ɨnɨ. Iŋɨ' awa aiwa' omɨŋɨ' nero mianarɨgɨ'a'manɨ. Wigɨ' aiwa' nɨmimɨ nuro aŋɨ'yo tɨpɨ'rɨ'a'yɨ' enɨ aŋɨ' wi' mɨmɨrɨnɨnɨ. E nerɨ ai' Gorɨxonɨ mɨnɨ wiarɨŋɨ'rɨnɨ. Soyɨ'ne' dɨŋɨ' re rɨyaiwiarɨŋoɨ, ‘Iŋɨ'yo mɨmu'ro'nɨŋagwɨ na'nɨ Gorɨxo none na'nɨ enɨ aiwa' neaimɨxɨyipaxomanɨ.’ rɨyaiwiarɨŋoɨ? Oweoɨ, dɨŋɨ' e wi' mɨmopa e'poyɨ.
42012025	A'ma' ‘Sepia' a'mɨ bɨ oimo'nɨmɨnɨ.’ nɨyaiwirɨ ududɨ' e'o sepia' a'mɨ bɨ imo'narɨŋɨ'ranɨ? Oweoɨ!
42012026	Soyɨ'ne' enɨ apɨ ai' wi' mepaxɨ' nerɨ'na'yɨ' aikɨ' tɨ'nɨ aiwa' tɨ'nɨ na'nɨ pi' na'nɨ ududɨ' yarɨŋoɨ?
42012027	Soyɨ'ne' adowayɨ' na'nɨ dɨŋɨ' morɨ'ɨnɨ. Nɨyapɨrɨ'na' xegɨ' iyɨ'a' o'ɨ' earɨ aikɨ' yirɨ yarɨŋɨ'manɨ. E nerɨ aiwɨ eŋi'na' negɨ' mɨxɨ' ina'yɨ' Soromono okiyɨ'a' ninɨrɨ mea'rɨnɨŋo nerɨ'na'yɨ' adowayɨ' yapɨ awiaxɨ' e imo'nagɨ'manɨ.
42012028	Gorɨxo adowayɨ' tɨ'nɨ ara'yo —Ara' agwɨ eŋɨ'yo ananɨ nɨyoaro sɨ'a' wɨyimɨ rɨ'a' ikeaa'rɨpɨ'rɨ'a'yɨ'rɨnɨ.” urɨŋɨnigɨnɨ. Awa “Gorɨxo ara' na'nɨ aya' sɨ'wɨ' muroarɨnɨnɨ.” oyaiwi'poyɨnɨrɨ e nurɨrɨ re urɨŋɨnigɨnɨ, “Gorɨxo adowayɨ' tɨ'nɨ ara'yo okiyɨ'a'nɨŋɨ' yarɨŋagɨ na'nɨ soyɨ'ne' enɨ aŋɨpaxɨ' aikɨ' e seayi'rɨnɨ'a'rɨnɨ.
42012029	Ayɨna'nɨ soyɨ'ne' iniɨgɨ' tɨ'nɨ aiwa' tɨ'nɨ na'nɨ ‘Pi' nanɨre'wɨnɨ?’ nɨrɨro ududɨ' ne'ra mupa e'ɨ'rɨxɨnɨ.
42012030	Gorɨxomɨ mɨxɨ'dɨpa yarɨgɨ'a'yɨ' apɨ na'nɨ anɨŋɨ' minɨ' nero meaanɨro yarɨgɨ'a'rɨnɨ. E nerɨ ai' segɨ' a'po Gorɨxo soyɨ'ne' apɨ nɨpɨnɨ aiwa'ranɨ, aikɨ'ranɨ seainarɨŋagɨ na'nɨ nɨjɨ'a'rɨnɨ.
42012031	Apɨ meaanɨro na'nɨ mepa ero Gorɨxo xɨ'o xegɨ' xwioxɨ'yo mɨmea'mɨ' nerɨ seameŋweanɨ'e pa'wipɨ'rɨ na'nɨ amɨpi' xɨ'o wimo'narɨŋɨ'pɨ ero nerɨ'na'yɨ', Gorɨxo ananɨ apɨ nɨpɨnɨ nɨseaiinɨ'a'rɨnɨ.” urɨŋɨnigɨnɨ.
42012032	Awa xwɨ'a' tɨ'yo nɨŋwearɨ'na' wigɨ' amɨpi' xwe' meŋagɨ na'nɨ wa'yɨ' epɨ'rɨxɨnɨrɨ re urɨŋɨnigɨnɨ, “Seyɨ'ne' sipɨsipɨ' miau'ra'rɨ' inɨgɨ'a'yɨ' yapɨ imo'nɨgɨ'a'yɨ'ne', segɨ' a'po Gorɨxo xwioxɨ'yo mɨmea'mɨ' nerɨ seameŋweanɨ'e pa'wi'ɨ'rɨxɨnɨrɨ wimo'narɨŋagɨ na'nɨ wa'yɨ' mepa e'ɨ'rɨxɨnɨ.
42012033	Segɨ' iyɨ'a' ɨ'a' amɨpi' nɨgwɨ' na'nɨ bɨ' nero nɨgwɨ' mea'ɨ'a'yɨ' a'ma' uyi'peayɨ' imo'nɨgɨ'a'yo arɨra' wianɨro na'nɨ mɨnɨ wi'ɨ'rɨxɨnɨ. E nerɨ'na'yɨ', amɨpi' aŋɨ'namɨ aya' rɨmɨxarɨgɨ'a'pɨ'nɨŋɨ' tarɨŋoɨ. Aŋɨ'namɨ amɨpi' wi' anɨpa' imo'narɨŋɨ'manɨ. Ɨ'wɨ' yarɨgɨ'a'yɨ' wi' pa'wipaxɨ' mimo'nɨnɨ. I'pɨkwɨyɨ' enɨ wi' amɨpi' xwɨrɨ'a' ikɨxepaxɨ' mimo'nɨnɨ. Ayɨna'nɨ xwɨ'a' tɨ'yo amɨpi' wi'nɨ wi'nɨ nɨmeaayirɨ mɨtɨpa nerɨ a'ma'yo aya' nurɨmɨxɨrɨ arɨra' nɨwirɨ'na'yɨ', aŋɨ'na'mɨnɨ anɨŋɨ' wenɨ'e awi'nɨŋɨ' eaa'rarɨŋoɨ.
42012034	Segɨ' amɨpi' naŋɨ' aya' rɨmɨxarɨgɨ'a'pɨ xwɨ'a' tɨ'yo weŋa'na'yɨ', ayɨ' xwɨ'a' tɨ'yo na'nɨ dɨŋɨ' mopɨ'rɨ'a'rɨnɨ. Aŋɨ'namɨ weŋa'na'yɨ', Gorɨxo tɨ'ŋɨ' e na'nɨ mopɨ'rɨ'a'rɨnɨ.” urɨŋɨnigɨnɨ.
42012035	O gɨ' wiepɨsarɨŋa'yɨ' we' nɨro'nɨro ŋwea'ɨ'rɨxɨnɨrɨ ewayɨ' xwɨyɨ'a' re urɨŋɨnigɨnɨ, “A'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'wa wigɨ' boso na'nɨ ‘Aiwa' apɨxɨ' mea'nɨnɨ na'nɨ imɨxarɨgɨ'a'pɨ gi'na' pɨ'nɨ nɨwia'rɨmɨ bɨnɨrɨ'enɨŋoɨ?’ nɨyaiwiro rapɨrapɨ' i'rɨŋɨ'yo kɨ'kɨyinɨgɨ'u' nɨkɨ'roro nɨpɨmoa'nɨro arerɨxɨ' nɨyi'nɨro uyɨ'wɨ' nɨmɨxa'roro o nɨre'morɨ wa'ɨ' e da'nɨ wakwɨ' o'ra'na' apaxɨ' me' o'waŋɨ' ɨ'kwianeyɨnɨro xwayɨ' nanɨrɨ ŋweaarɨgɨ'a'pa seyɨ'ne' enɨ e e'ɨ'rɨxɨnɨ.
42012036	O gɨ' wiepɨsarɨŋa'yɨ' we' nɨro'nɨro ŋwea'ɨ'rɨxɨnɨrɨ ewayɨ' xwɨyɨ'a' re urɨŋɨnigɨnɨ, “A'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'wa wigɨ' boso na'nɨ ‘Aiwa' apɨxɨ' mea'nɨnɨ na'nɨ imɨxarɨgɨ'a'pɨ gi'na' pɨ'nɨ nɨwia'rɨmɨ bɨnɨrɨ'enɨŋoɨ?’ nɨyaiwiro rapɨrapɨ' i'rɨŋɨ'yo kɨ'kɨyinɨgɨ'u' nɨkɨ'roro nɨpɨmoa'nɨro arerɨxɨ' nɨyi'nɨro uyɨ'wɨ' nɨmɨxa'roro o nɨre'morɨ wa'ɨ' e da'nɨ wakwɨ' o'ra'na' apaxɨ' me' o'waŋɨ' ɨ'kwianeyɨnɨro xwayɨ' nanɨrɨ ŋweaarɨgɨ'a'pa seyɨ'ne' enɨ e e'ɨ'rɨxɨnɨ.
42012037	Boso nɨre'morɨ omɨŋɨ' wiiarɨgɨ'a'wa sa' mɨwe' we' nɨro'nɨro ŋweaŋagɨ'a nɨwɨnɨrɨ'na'yɨ', awa yayɨ' winɨpaxɨ'rɨnɨ. ‘Boso omɨŋɨ' wiiarɨgɨ'a'wa we' nɨro'nɨro ŋweaŋagɨ'a nɨwɨnɨrɨ xewanɨŋo rapɨrapɨ' nɨkɨ'rorɨ arerɨxɨ' nɨyi'nɨrɨ “Aiwa' narɨgɨ'e e'ɨ' ŋwea'poyɨ.” nurɨrɨ aiwa' mɨnɨ nɨwia unɨŋoɨ.’ seararɨŋɨnɨ.
42012038	O a'rɨwegɨ'yoranɨ, isɨ'a'yoranɨ, nɨre'morɨ xegɨ' omɨŋɨ' wiiarɨgɨ'a'wa sɨnɨ we' nɨro'nɨro ŋweaŋagɨ'a nɨwɨnɨrɨ'na'yɨ', awa yayɨ' winɨpaxɨ'rɨnɨ.” urɨŋɨnigɨnɨ.
42012039	Ewayɨ' xwɨyɨ'a' a'mɨ bɨ nurɨrɨ re urɨŋɨnigɨnɨ, “Rɨpɨ enɨ na'nɨ dɨŋɨ' mo'poyɨ. Aŋɨ' iwa'mɨ xia'wo ɨ'wɨ' meanɨ bɨno na'nɨ ‘Sɨ'a' rɨyimɨ bɨnɨŋoɨ.’ nɨyaiwirɨ sɨŋwɨrɨyɨ', awi' nɨŋwearɨ ɨ'wɨ' meano opa'winɨrɨ sɨŋwɨ' mɨwɨnɨpa emɨnɨrɨ eŋɨ'rɨnɨ.” nurɨrɨ
42012040	re urɨŋɨnigɨnɨ, “Seyɨ'ne' enɨ we' nɨro'nɨro ŋwearɨ'ɨnɨ. Sɨ'a' a'ma' imo'nɨŋa'onɨ na'nɨ ‘O nɨweapɨnɨmenɨŋoɨ.’ yaiwi'ɨ'a'yimɨ nɨweapɨmɨ'a'rɨnɨ.” urɨŋɨnigɨnɨ.
42012041	Pitao re urɨŋɨnigɨnɨ, “A'mɨna'oxɨnɨ, ewayɨ' xwɨyɨ'a' apɨ rarɨŋɨ'pɨ neare'wapɨyarɨŋonenɨ na'nɨ rɨrarɨŋɨnɨ? A'ma' nɨyonɨ enɨ na'nɨ rɨrarɨŋɨnɨ?” urɨ'agɨ
42012042	Jisaso a'mɨ ewayɨ' ikaxɨ' urɨmɨnɨrɨ na'nɨ yarɨŋɨ' re wiŋɨnigɨnɨ, “Omɨŋɨ' wiiarɨŋɨ' wo xegɨ' bosoya' xwɨyɨ'a' arɨ'a' nɨwirɨ dɨŋɨ' neŋwɨperɨ nerɨ'na'yɨ' arɨge imo'nɨnɨ? O re imo'nɨnɨ. O omɨŋɨ' rɨpɨ na'nɨ bosɨwo oimo'nɨrɨ xegɨ' boso rɨ'peaŋorɨnɨ. O xegɨ' bosoya' omɨŋɨ' wiiarɨgɨ'a'yo umeirɨ aiwa' yaŋɨ' umeirɨ yarɨŋorɨnɨ.
42012043	Boso amɨ da'nɨ nɨbɨrɨ xegɨ' bosɨwo xa'mɨ yagɨ'pa sɨnɨ axɨ'pɨ pi'ra'nɨŋɨ' yarɨŋagɨ nɨwɨnɨrɨ'na' bosɨwo yayɨ' winɨpaxɨ'rɨnɨ.
42012044	Nepa seararɨŋɨnɨ. O pi'ra'nɨŋɨ' yarɨŋagɨ nɨwɨnɨrɨ'na' xegɨ' omɨŋɨ' nɨ'nɨ enɨ onɨmeinɨrɨ rɨ'peanɨ'a'rɨnɨ.
42012045	E nerɨ aiwɨ bosɨwɨ' axo ‘Gɨ' boso yapapɨ'nɨ bɨnɨmenɨŋoɨ.’ nɨyaiwirɨ omɨŋɨ' wiiarɨgɨ'a'wamɨ tɨ'nɨ omɨŋɨ' wiiarɨgɨ'i'wamɨ tɨ'nɨ iwaŋɨ' nɨme'perɨ aiwa' nɨrɨ iniɨgɨ' nɨrɨ nema'na' papɨkɨ' nerɨ'na'yɨ'
42012046	‘Boso nɨbɨnɨmenɨŋoɨ.’ nɨyaiwirɨ yarɨŋɨ'yimɨ sɨ'a' xɨ'o bɨnɨyimɨ majɨ'a' nimo'nɨrɨ yarɨŋɨ'yimɨ boso rɨxa nɨre'mo'napɨrɨ re enɨ'a'rɨnɨ. Bosɨwomɨ mɨŋɨ' nɨwa'kwirɨ a'ma' arɨ'ki' yarɨgɨ'a'yɨ' tɨ'nɨ wa'rɨnɨ'a'rɨnɨ.
42012047	Bosɨwɨ' go go xegɨ' boso wimo'narɨŋɨ'pɨ na'nɨ nɨjɨ'a' nimo'nɨrɨ aiwɨ pi'ra'nɨŋɨ' mimɨxɨpa nerɨ we' nɨro'nɨrɨ mɨŋweapa nerɨ'na'yɨ' boso nɨbɨrɨ'na' iwaŋɨ' rɨpɨ rɨpɨ ea'mea'mɨ' eaayinɨ'a'rɨnɨ.
42012048	E nerɨ aiwɨ bosɨwɨ' go go xegɨ' boso wimo'narɨŋɨ'pɨ na'nɨ nɨjɨ'a' mimo'nɨpa nerɨ sɨpi' o iwaŋɨ' eapaxɨ' bɨ nimɨxɨrɨ'na'yɨ', boso nɨbɨrɨ'na' iwaŋɨ' onɨmia'pɨ weaanɨ'a'rɨnɨ. A'ma' nɨ'nɨ amɨpi' xwe' wi' wi'ɨ'a'yɨ' rɨ'we'na' ayɨ' enɨ xwe' ura'pɨpɨ'rɨ'a'rɨnɨ. Gorɨxo enɨ a'ma' gomɨ xegɨ' omɨŋɨ' wiinɨ urɨŋɨ'yɨ' na'nɨ rɨ'we'na' yarɨŋɨ' re winɨ'a'rɨnɨ, ‘Omɨŋɨ' nionɨ siapɨŋa'yɨ' xɨxenɨ eŋɨ'ranɨ?’ urɨnɨ'a'rɨnɨ.” Jisaso xegɨ' wiepɨsarɨŋɨ'yɨ' xɨ'o mɨŋweaŋa'na' u'rapi' ne'ra upɨ'rɨxɨnɨrɨ dɨŋɨ' mo'ɨ'rɨxɨnɨrɨ ewayɨ' xwɨyɨ'a' apɨ urɨŋɨnigɨnɨ.
42012049	O re rɨŋɨnigɨnɨ, “Nionɨ a'ma' xwɨ'a' tɨ'yo ŋweagɨ'a'yo xeanɨŋɨ' Gorɨxoya' rɨ'a'nɨŋɨ' wikeaa'rɨmɨ'a na'nɨ bɨŋa'onɨrɨnɨ. ‘Xeanɨŋɨ' apɨ a'pia'wɨ'nɨŋɨ' rɨxa we'mɨnɨrɨ nerɨ sɨŋwɨrɨyɨ', ayɨ' naŋɨ'rɨnɨ.’ nimo'narɨnɨ.
42012050	E nerɨ aiwɨ xeanɨŋɨ' a'ma' iniɨgɨ' waxɨ' ma'ro'mɨnɨrɨ'nɨŋɨ' yarɨŋɨ'pɨ nionɨ ni'meanɨ'a'rɨnɨ. Sɨnɨ mɨni'meapa eŋagɨ na'nɨ dɨŋɨ' rɨ'a' nɨxearɨnɨ.” Jisaso xɨ'omɨ pɨkipɨ'rɨ'a' eŋagɨ na'nɨ e nurɨrɨ
42012051	re urɨŋɨnigɨnɨ, “Nionɨ na'nɨ ‘O a'ma' nɨyonɨ pɨyɨ'a' wɨ'rɨmɨ'a'nɨrɨ bɨŋorɨnɨ.’ rɨniaiwiarɨŋoɨ? Oweoɨ! A'ma' nionɨ dɨŋɨ' nɨnɨkwɨ'roro yarɨgɨ'a'yɨ' tɨ'nɨ uyɨ'niɨ' yarɨgɨ'a'yɨ' tɨ'nɨ xepɨxepa' ro'nɨ'ɨ'rɨxɨnɨrɨ bɨŋa'onɨrɨnɨ.
42012052	Ri'na' da'nɨ na' rɨ'wɨ'yo enɨ aŋɨ' na' wiwa'mɨ da'nɨ a'ma' we' wu' axɨ'yɨ' imo'nɨŋagɨ aiwɨ xwɨyɨ'a' nionɨya'pimɨ da'nɨ xepɨxepa' nɨro'nɨro mɨda'nɨ wau' imo'nɨŋa'na' mɨda'nɨ wau' wo imo'nɨnɨ'a'rɨnɨ.
42012053	Xano tɨ'nɨ xewaxo tɨ'nɨ xepɨxepa' ro'nɨri xɨna'i' tɨ'nɨ xemia'i' tɨ'nɨ xepɨxepa' ro'nɨri xiɨ'a'i' tɨ'nɨ xewaxomɨ xiepi' tɨ'nɨ xepɨxepa' ro'nɨri ne'ra upɨ'rɨ'a'rɨnɨ.” urɨŋɨnigɨnɨ.
42012054	O a'ma' oxɨ' apɨxɨ' e epɨ'royɨ' egɨ'a'yo re urɨŋɨnigɨnɨ, “Seyɨ'ne' sogwɨ' wearɨŋɨ'mɨ da'nɨ agwɨ' yaparɨŋagɨ nɨwɨnɨrɨ'na' ‘Rɨxa inia' yaparɨnɨ.’ rarɨgɨ'a'pa nepa eaarɨŋɨ'rɨnɨ.
42012055	Imɨŋɨ' damɨ da'nɨ enɨ barɨŋagɨ nɨwɨnɨrɨ'na' ‘Agwɨ ri'na' rɨ'a' si'nɨnɨŋoɨ.’ rarɨgɨ'a'pa nepa rɨ'a' si'narɨŋɨ'rɨnɨ.
42012056	Naŋɨ' rɨro sɨpi' rɨro yarɨgɨ'oyɨ'ne', agwɨ' tɨrɨ imɨŋɨ' erɨ yarɨŋagɨ nɨwɨnɨrɨ'na' ananɨ ‘E imo'nɨnɨŋoɨ.’ xɨxenɨ rarɨgɨ'a' aiwɨ amɨpi' nionɨ sɨ'mɨmajɨ'o'nɨŋɨ' imɨxarɨŋa'pɨ sɨŋwɨ' nɨnanɨro ‘Ayɨ' Gorɨxo rɨpɨ na'nɨ sɨwa' rɨ'a neaiarɨnɨ?’ mɨyaiwiarɨgɨ'a'yɨ'ne'xɨnɨ.
42012057	“Sewanɨŋoyɨ'ne' amɨpi' sɨpi' imo'nɨŋɨ'yɨ' naŋɨ'nɨ eyeyi'ro'mɨ' erɨ'ɨnɨ.” nurɨrɨ
42012058	ewayɨ' xwɨyɨ'a' rɨpɨ urɨŋɨnigɨnɨ, “A'ma' wo omɨ xwɨyɨ'a' omearɨmɨnɨrɨ joxɨ tɨ'nɨ xwɨrɨxɨ' yanɨri sirɨmea'a'na' sɨnɨ o'ɨ' e nurɨ'na' o tɨ'nɨ xwɨyɨ'a' nimɨxɨnɨri omɨ pi'ra'nɨŋɨ' pɨyɨ'a' wɨ'rɨrɨ'ɨnɨ. E mɨwipa nerɨ'na'yɨ', o xwɨrɨxɨ' mearɨŋo tɨ'ŋɨ' e na'nɨ ɨ'a' nɨrɨxe'mɨ nurɨ xwɨrɨxɨ' nɨrɨme'ɨsa'na' eŋa'na' xwɨrɨxɨ' mearɨŋo joxɨ ɨ'a' nɨrɨxɨrɨrɨ porisɨ' womɨ mɨnɨ wi'a'na' o gwɨ' aŋɨ'yo rɨŋwɨra'rɨnɨŋoɨ.
42012059	Joxɨ nɨgwɨ' yoparɨ'pɨ nɨroarɨ nɨroayi'ro'nɨrɨ'na'yɨ', gwɨ' aŋɨ'yo da'nɨ nɨpeyearɨ'ɨnɨ. ‘E mepa nerɨ'na'yɨ', anɨŋɨ' e ŋwearɨ'a'rɨnɨ.’ seararɨŋɨnɨ.” Jisaso ayɨ' “Xwɨrɨxɨ' mearɨŋo Gorɨxorɨ'anɨ?” yaiwiro sɨ'a' o a'ma' nɨyonɨ mi' o'mo'mɨxɨmɨ' enɨ'a'yi sɨnɨ mimo'nɨŋa'na' “Nene dɨŋɨ' nɨyaikirorane omɨ dɨŋɨ' owɨkwɨ'roaneyɨ.” yaiwiro oe'poyɨnɨrɨ ewayɨ' xwɨyɨ'a' e urɨŋɨnigɨnɨ.
42013001	Jisaso a'ma' e epɨ'royɨ' egɨ'a'yo sɨnɨ ure'wapɨyarɨ'na' a'ma' wi' nɨwia'pɨ'nɨmearo a'waŋɨ' re urɨgɨ'awixɨnɨ, “E'ma'yɨ' gapɨmanɨ' Pairato porisɨ' wamɨ urowa'ra'na' awa aŋɨ' Gorɨxo na'nɨ rɨdɨyowa' yarɨgɨ'iwa'mɨ nuro a'ma' Gariri pɨropenɨsɨ'yo da'ŋɨ' wi' rɨdɨyowa' yarɨ'na' pɨpɨki'mɨ' egɨ'awixɨnɨ.” urɨ'agɨ'a
42013002	o re urɨŋɨnigɨnɨ, “Seyɨ'ne' ‘Gariri da'ŋɨ' ayɨ' rɨkɨkɨrɨ'o' ne'ra nuro'na' a'ma' nɨyonɨ mu'ro'nɨgɨ'a' eŋagɨ na'nɨ e pɨkigɨ'awixɨnɨ.’ rɨyaiwiarɨŋoɨ?
42013003	‘Oweoɨ, seyɨ'ne' ɨ'wɨ' yarɨgɨ'a'yɨ' rɨ'wɨ'mɨnɨ nɨmamoro mɨsanɨpa nerɨ'na'yɨ', seyɨ'ne' enɨ axɨ'pɨ e'nɨŋɨ' anɨ'nɨpɨ'rɨ'a'rɨnɨ.’ seararɨŋɨnɨ.
42013004	A'ma' 18 ayɨ' aŋɨ' rɨpɨŋwɨ'a' wiwa' ipi' xegɨ' yoɨ' Siroamɨyɨ rɨnɨŋɨ'wa' tɨ'ŋɨ' e nɨpɨneamioarɨ a'ma' apimɨ pɨkiŋɨ'yɨ' na'nɨ seyɨ'ne' re rɨyaiwiarɨŋoɨ, ‘A'ma' ayɨ' rɨkɨkɨrɨ'o' ne'ra nuro a'ma' Jerusaremɨ ŋweagɨ'a' wi'nɨyɨ' nɨyonɨ sea'yɨ e mu'ro'nɨgɨ'a' eŋagɨ na'nɨ aŋɨ' iwa' nɨpie'rorɨ pɨki'ɨnigɨnɨ.’ rɨyaiwiarɨŋoɨ?
42013005	Oweoɨ, seyɨ'ne' ɨ'wɨ' yarɨgɨ'a'yɨ' rɨ'wɨ'mɨnɨ nɨmamoro mɨsanɨpa nerɨ'na'yɨ', seyɨ'ne' enɨ axɨ'pɨ e'nɨŋɨ' anɨ'nɨpɨ'rɨ'a'rɨnɨ.” A'ma' e epɨ'royɨ' egɨ'a'yɨ' “Xɨxenɨ e neai'meanɨ'a'rɨnɨ.” oyaiwi'poyɨnɨrɨ e urɨŋɨnigɨnɨ.
42013006	E nurɨrɨ'na' ewayɨ' xwɨyɨ'a' rɨpɨ urɨŋɨnigɨnɨ, “A'ma' wo xegɨ' wainɨ' uraxɨ' omɨŋɨ'yo i'kɨ'a' pikɨ' ɨwɨ' nura'rɨma'na' rɨ'we'na' sogwɨ' dɨmɨnɨrɨ nɨbayirɨ ai' pɨ'a' megɨnayiŋɨnigɨnɨ.
42013007	Pɨ'a' nɨmegɨnayirɨ na'nɨ xegɨ' omɨŋɨ' ayɨ' wiiarɨŋomɨ re urɨŋɨnigɨnɨ, ‘I'kɨ'a' rɨna xwiogwɨ' wau' womɨ nionɨ sogwɨ' na'nɨ nɨbɨrɨ pɨ'a' megɨnayi'a'rɨnɨ. Na' mɨwearɨŋɨ'na i'kwapiŋɨ' meaarɨnɨ. Emɨ ro'moa'reɨ.’ ura'na'
42013008	o re urɨŋɨnigɨnɨ, ‘A'mɨna'oxɨnɨ, a'mɨ xwiogwɨ' ro xe opwenɨ. Na' wenɨ na'nɨ pɨpɨŋɨ'yo ara' nɨya'rɨma'na' xwɨ'a' pɨyɨ' wia'ro'mɨ'ɨnɨ.
42013009	Xwiogwɨ' wɨ'omɨ na' we'agɨ nɨwɨnɨrɨ'na'yɨ', ayɨ' naŋɨ'rɨnɨ. Na' mɨweŋagɨ nɨwɨnɨrɨ'na' nɨrorɨ emɨ mo'ɨrɨxɨnɨ.’ urɨŋɨnigɨnɨ.” Jisaso a'ma' ayɨ' “Nene i'kɨ'a' pikɨ' ana'nɨŋɨ' imo'nɨŋagwɨ na'nɨ rɨ'a neararɨnɨ?” oyaiwi'poyɨnɨrɨ ewayɨ' ikaxɨ' e urɨŋɨnigɨnɨ.
42013010	Jisaso sabarɨ'a' wɨyimɨ rotu' aŋɨ'yo nɨŋwea'ma'na' a'ma'yo ure'wapɨyarɨ'na' re eŋɨnigɨnɨ.
42013011	Apɨxɨ' wi' —I' imɨ'o' dɨŋɨ' xɨxe'roarɨŋagɨ na'nɨ anɨŋɨ' sɨmɨxɨ' nerɨ nɨrɨ'kwi'nɨrɨ emearɨ'na' xwiogwɨ' we' wu'kau' sɨkwɨ' wu' eŋa'na' a'mɨ wɨ'u'mɨ da'ŋɨ' wau' wo mu'roŋi'rɨnɨ. E'ɨ' ropaxɨ' wiarɨŋi'manɨ.
42013012	I' e ŋweaŋagɨ Jisaso nɨwɨnɨrɨ'na' “Eɨnɨ.” nurɨrɨ re urɨŋɨnigɨnɨ, “Ineyɨ, sɨmɨxɨ' siarɨŋɨ'pɨ rɨxa pɨ'nɨ rɨwia'rɨŋoɨ.” nurɨrɨ
42013013	we' sea'yɨ e ikwia'ra'na' re eŋɨnigɨnɨ. I' e'ɨ' pi'ra'nɨŋɨ' nɨrorɨ Gorɨxomɨ yayɨ' sea'yɨ e umeŋɨnigɨnɨ.
42013014	E e'a'na' rotu' aŋɨ' meŋweaŋo Jisaso Sabarɨ'a'yo apɨxi'mɨ naŋɨ' wimɨxɨ'agɨ na'nɨ wikɨ' dɨŋɨ' nɨwiaiwirɨ a'ma' e epɨ'royɨ' egɨ'a'yo re urɨŋɨnigɨnɨ, “Sɨ'a' we' wɨ'u'mɨ da'ŋɨ' wɨyi omɨŋɨ' na'nɨ imo'nɨnɨ. Sɨ'a' ayo Jisaso naŋɨ' seaimɨxɨnɨ'a na'nɨ bɨrɨ'ɨnɨ. Sabarɨ'a'yo mɨbɨpa erɨ'ɨnɨ.” urɨ'agɨ aiwɨ
42013015	omɨ Jisaso mɨxɨ' nurɨrɨ re urɨŋɨnigɨnɨ, “Naŋɨ' erɨ sɨpi' erɨ yarɨgɨ'oyɨ'ne', Sabarɨ'a'yo ai' burɨma'kau' tɨ'nɨ dogi' tɨ'nɨ wigɨ' aŋɨ'yo nɨpa'wirɨ ni'kwea'mɨ iniɨgɨ' onɨnɨrɨ iniɨgɨ' tɨ'ŋɨ' e na'nɨ nɨme'ra mupa yarɨgɨ'a'ranɨ?” Ayɨ' Sabarɨ'a'yo wigɨ' burɨma'kau' na'nɨ dɨŋɨ' nɨmoro ai' a'ma' na'nɨ dɨŋɨ' mɨmoarɨŋagɨ'a na'nɨ e nurɨrɨ re urɨŋɨnigɨnɨ,
42013016	“Apɨxɨ' ri' Ebɨrɨ'amoya' ɨ'wia'rɨ'awe'yɨ' wi'rɨnɨ. Seteno sɨmɨxɨ' apɨ nɨwirɨ gwɨ'nɨŋɨ' ja'rɨnɨŋa'na' xwiogwɨ' 18 mu'roŋi'rɨnɨ. ‘I'mɨ Sabarɨ'a'yo gwɨ'nɨŋɨ' nɨwi'kwearɨ naŋɨ' nɨwimɨxɨrɨ'na' nɨpɨkwɨnɨ mɨyarɨnɨnɨ.’ rɨniaiwiarɨŋoɨ?” urarɨ'na'
42013017	omɨ wikɨ' dɨŋɨ' wiaiwi'ɨ'a'wa aya' winɨŋɨnigɨnɨ. Aya' winarɨ'na' a'ma' oxɨ' apɨxɨ' e epɨ'royɨ' egɨ'a'yɨ' amɨpi' aya' rɨwamo'nɨpaxɨ' Jisaso yarɨŋɨ'pɨ na'nɨ yayɨ' sea'yɨmɨ da'nɨ ne'ra ugɨ'awixɨnɨ.
42013018	O a'ma' obaxɨ' dɨŋɨ' mɨwɨkwɨ'ropa yarɨŋagɨ'a nɨwɨnɨrɨ re ragɨ'rɨnɨ, “Nionɨ ewayɨ' xwɨyɨ'a' bɨ pi'pɨ nɨrɨrɨ Gorɨxo xwioxɨ'yo mɨmea'mɨ' nerɨ seameŋweanɨ'a'pɨ ‘Rɨpɨ'nɨŋɨ' imo'nɨnɨ.’ rɨmɨ'ɨnɨ?” nurɨrɨ
42013019	re urɨŋɨnigɨnɨ, “Apɨ masɨte' siyɨ'nɨŋɨ' —Masɨte' aiwa' xegɨ' siyɨ' aga onɨmia'rɨnɨ. Apɨ masɨte' siyɨ'nɨŋɨ' imo'nɨnɨ. A'ma' wo masɨte' siyɨ' nɨmearɨ xegɨ' omɨŋɨ'yo moa'ra'na' nera'pɨrɨ i'kɨ'a' nimo'nɨrɨ peyi'a'na' iŋɨ' nɨbɨrɨ a'paxɨ'yo ye'wɨ' tɨŋɨnigɨnɨ.” urɨŋɨnigɨnɨ. A'ma' “Agwɨ Jisasomɨ a'ma' obaxɨ' dɨŋɨ' mɨwɨkwɨ'ropa yarɨŋagɨ'a aiwɨ ida'na' obaxɨ' dɨŋɨ' wɨkwɨ'ropɨ'rɨ'a'rɨnɨ.” oyaiwi'poyɨnɨrɨ Jisaso e uragɨ'rɨnɨ.
42013020	Ewayɨ' xwɨyɨ'a' axɨ'pɨ a'mɨ bɨ re urɨŋɨnigɨnɨ, “Arɨge nɨrɨrɨ Gorɨxo xwioxɨ'yo mɨmea'mɨ' nerɨ seameŋweanɨ'a'pɨ ‘Rɨpɨ'nɨŋɨ' imo'nɨnɨ.’ rɨmɨ'ɨnɨ?” nurɨrɨ
42013021	re urɨŋɨnigɨnɨ, “Apɨ yisɨ'nɨŋɨ' —Yisɨ' bisɨ'kerɨ'a' sɨnɨ sɨŋɨ' eŋa'na' bɨ onɨmia'pɨ i'nɨmɨ ta'na' yarɨŋɨ'pa nɨpɨnɨ i'kwiaŋwɨ' eapɨnarɨŋɨ'rɨnɨ. Gorɨxo xwioxɨ'yo mɨmea'mɨ' nerɨ seameŋweanɨ'a'pɨ yisɨ'nɨŋɨ' imo'nɨnɨ. Apɨxɨ' wi' bisɨ'kerɨ'a' sɨnɨ sɨŋɨ' dɨramɨxɨ' xwe' wa'mɨ sɨxɨ' i'nɨŋa'na' yisɨ' bɨ nɨmearɨ i'nɨmɨ ta'na' nɨmɨnɨ i'kwiaŋwɨ' eapɨna'rɨŋɨnigɨnɨ.” uragɨ'rɨnɨ.
42013022	O Jerusaremɨ na'nɨ nurɨ'na' aŋɨ' apɨ apimɨ nure'wapɨya warɨ'na'
42013023	a'ma' wo re urɨŋɨnigɨnɨ, “A'mɨna'oxɨnɨ, sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ o a'ma' womɨnɨ womɨnɨ nenenɨ yea'yɨ' neayimɨxemeanɨ'a'ranɨ?” urɨ'agɨ o a'ma' ayo re urɨŋɨnigɨnɨ,
42013024	“Gorɨxomɨ dɨŋɨ' nɨwɨkwɨ'rorɨ xɨ'darɨgɨ'a'pɨ o'ɨ' onɨgɨ'yɨkwɨ'nɨŋɨ' inɨnɨ. O'ɨ' ayimɨ pa'wipɨ'rɨ na'nɨ anɨŋɨ' minɨ' e'ɨ'rɨxɨnɨ. A'ma' obaxɨ' ananɨ opa'wianeyɨnɨrɨ nerɨ'na' yopa megɨnɨpɨ'rɨ'a'rɨnɨ.” nurɨrɨ
42013025	ewayɨ' ikaxɨ' re urɨŋɨnigɨnɨ, “Aŋɨ' xia'wo nɨwia'pɨ'nɨmearɨ aŋɨ' o'waŋɨ' ya'ra'na' seyɨ'ne' nɨbɨro wa'ɨ' bɨ'arɨwa'mɨnɨ nɨro'ma'na' wakwɨ' no'rɨrɨ ‘A'mɨna'oxɨnɨ, aŋɨ' o'waŋɨ' neaɨ'kwie'napeɨ.’ ura'na' re searɨnɨ'a'rɨnɨ, ‘Nionɨ majɨ'a'rɨnɨ. Aŋɨ' gɨmɨ da'ŋɨ'yɨ'ne'xɨnɨ?’ seara'na'
42013026	re uranɨrɨ e'ɨ'a'yɨ' ‘Joxɨ negɨ' aŋɨ' wa'ɨ'yo nɨre'morɨ nene tɨ'nɨ nawi'nɨ aiwa' tɨ'nɨ iniɨgɨ' tɨ'nɨ nɨnɨrane neare'wapɨyiŋenerɨnɨ.’ uranɨrɨ e'ɨ'a'yɨ'
42013027	aŋɨ' xia'wo re searɨnɨŋoɨ, ‘Aŋɨ' gɨmɨ da'ŋɨ'yɨ'ne'xɨnɨ? Nionɨ majɨ'a'rɨnɨ.’ searɨnɨ'a'rɨnɨ. ‘Ɨ'wɨ' yarɨgɨ'a'yɨ'ne' nionɨ pɨ'nɨ nɨnɨwia'rɨmɨ e'ɨ' u'poyɨ.’ searɨnɨ'a'rɨnɨ.” nurɨrɨ Gorɨxo aŋɨ' xia'wo'nɨŋɨ' imo'nɨŋagɨ na'nɨ e nurɨrɨ
42013028	re urɨŋɨnigɨnɨ, “Seyɨ'ne' re wɨnɨpɨ'rɨ'a'rɨnɨ. Segɨ' sea'wowa Ebɨrɨ'amo tɨ'nɨ Aisako tɨ'nɨ Jekopo tɨ'nɨ awa Gorɨxoya' xwɨyɨ'a' wɨ'a' ro'kiamoagɨ'a'wa tɨ'nɨ xɨ'oya' xwioxɨ'yo nɨpa'wiro ŋweaŋagɨ'a nɨwɨnɨro Gorɨxo ‘Segɨ'pɨ bɨ'anɨrɨwa'mɨnɨ ŋwea'poyɨ.’ searɨ'agɨ nɨwɨnɨro'na' seyɨ'ne' maŋɨ' magi' ni'ro'nɨro ŋwɨ' pɨyɨ' wɨ'rɨnɨpɨ'rɨ'a'rɨnɨ.
42013029	E'ma'yɨ' oxɨ' apɨxɨ' sogwɨ' weaparɨŋɨ'mɨ da'ŋɨ'yɨ' weapɨro sogwɨ' wearɨŋɨ'mɨ da'ŋɨ'yɨ' yapɨro mɨdɨmɨda'ŋɨ'yɨ' enɨ bɨro nero Gorɨxoya' xwioxɨ'yo nɨpa'wiro aiwa' narɨŋagɨ'a sɨŋwɨ' wɨnɨpɨ'rɨ'a'rɨnɨ.” nurɨrɨ
42013030	xewanɨŋo a'mɨ nɨweapɨrɨ'na' na'nɨ re urɨŋɨnigɨnɨ, “E'ma'yɨ' xa'mɨ surɨ'ma' imo'nɨgɨ'a'yɨ' xa'mɨ xa'mɨ imo'nɨpɨ'rɨ'a'rɨnɨ. Xa'mɨ xa'mɨ imo'nɨgɨ'a'yɨ'ne' surɨ'ma' epɨ'rɨ'a'rɨnɨ.” urɨŋɨnigɨnɨ.
42013031	Jisaso xwɨyɨ'a' apɨ nurɨ'ɨsa'na' eŋa'na' Parisi wa re ure'meagɨ'awixɨnɨ, “Gapɨmanɨ' Xeroto rɨpɨkinɨ na'nɨ wimo'narɨŋagɨ na'nɨ re pɨ'nɨ nɨwia'rɨmɨ uɨ.” urɨ'agɨ'a
42013032	o re urɨŋɨnigɨnɨ, “Soyɨ'ne' nuro Xeroto, sɨ'wi' sayɨ'nɨŋɨ' ɨ'wɨ' yarɨŋomɨ a'waŋɨ' re ure'mea'poyɨ, ‘Jisaso re rarɨnɨ ure'mea'poyɨ, “Nionɨ sɨ'a' a'rɨ'nɨ' wi'yo imɨ'o' dɨŋɨ' xɨxe'roarɨŋɨ'yɨ' mɨxɨ' uma'ɨnowa'rɨrɨ sɨmɨxɨ'yɨ' pi'ra'nɨŋɨ' imɨmɨxɨmɨ' erɨ nema'na' omɨŋɨ' (Omɨŋɨ' ayɨ' xewanɨŋo a'ma' nɨyonɨ na'nɨ upeinɨ'a' na'nɨrɨnɨ.) Omɨŋɨ' Gorɨxo o e'wɨnɨgɨnɨrɨ nɨrowa're'napɨŋɨ'pɨ ya'rɨmɨ'a'rɨnɨ.” rarɨnɨ.’ ure'mea'poyɨ.” nurowa'rɨrɨ
42013033	a'ma' e epɨ'royɨ' egɨ'a'yo xewanɨŋo na'nɨ re urɨnɨŋɨnigɨnɨ, “Nionɨ Xeroto na'nɨ wa'yɨ' mɨninarɨŋagɨ aiwɨ nionɨ rɨxa u'ɨmɨgɨnɨ. Nionɨ sɨ'a' a'rɨ'nɨ' wi'yo nurɨ Jerusaremɨ re'mo'mɨ'a'rɨnɨ. Seyɨ'ne' ‘Wɨ'a' ro'kiamoarɨgɨ'a' womɨ amɨ amɨ nɨpɨkirɨ'na' ayɨ' naŋɨ'manɨ. Jerusaremɨ nɨpɨkirɨ'na'yɨ' ayɨ' ananɨrɨnɨ.’ yaiwiarɨŋagɨ'a na'nɨ warɨŋɨnɨ.” nurɨrɨ
42013034	re urɨŋɨnigɨnɨ, “Jerusaremɨ ŋwea'yɨ'ne', wɨ'a' ro'kiamoarɨgɨ'a'wamɨ pɨkiro a'ma' Gorɨxo seyɨ'ne' na'nɨ searowa'rɨ'a'yo sɨ'ŋa' tɨ'nɨ nearo pɨkiro yarɨgɨ'a'yɨ'ne', karɨ'karɨ' xegɨ' mia' negirɨ xwioxɨ'yo mɨmea'mɨ' yarɨŋɨ'pa nionɨ i'ni'na' axɨ'pɨ e seaiayimɨnɨrɨ e'agɨ ai' seyɨ'ne' mɨseaimo'narɨnɨnɨ.
42013035	Arɨ'a' e'poyɨ. Aŋɨ' Gorɨxo yea'yɨ' nɨseayimɨxemearɨ'na' seyɨ'ne' ŋweanɨrɨ egɨ'e rɨxa anɨpa' imo'nɨgoɨ. Nionɨ sɨŋwɨ' mɨnanɨpa ne'ra nuro rɨxa ‘A'mɨna'o urowa'ra'na' weapɨnɨ'o oya' dɨŋɨ' tɨ'nɨ yayɨ' winɨpaxorɨnɨ.’ nɨrɨro'na' a'mɨ sɨŋwɨ' nanɨpɨ'rɨ'a'rɨnɨ.” urɨŋɨnigɨnɨ.
42014001	Sabarɨ'a' wɨyimɨ Parisiowa wigɨ' a'mɨna' wo Jisasomɨ “Yawawi nurai nionɨya' aŋɨ'yo aiwa' onaiyɨ.” urɨ'agɨ Jisaso nɨpa'wirɨ ŋweaŋa'na' awa omɨ sɨŋwɨ' wɨnaxɨ'dɨŋa'na'
42014002	a'ma' wo —O xegɨ' sɨkwɨ' anɨŋɨ' mɨnekwɨdoa'rɨŋorɨnɨ. O Jisasoya' sɨ'mɨmaŋɨ' tɨ'ŋɨ'mɨnɨ ŋweaŋagɨ Jisaso e nɨwɨnɨrɨ
42014003	ŋwɨ' ikaxɨ' ea'nɨŋɨ'pɨ mewegɨ'a'wamɨ tɨ'nɨ Parisiowamɨ tɨ'nɨ xwɨyɨ'a' bɨ nurɨrɨ'na' yarɨŋɨ' re wiŋɨnigɨnɨ, “Sabarɨ'a'yo soyɨ'ne' a'ma' sɨmɨxɨ' egɨ'a'yɨ' naŋɨ' nimɨxɨrɨ'na'yɨ', ‘Ayɨ' ananɨrɨnɨ.’ rɨyaiwiarɨŋoɨ? ‘Ŋwɨ'a'xɨnɨ.’ rɨyaiwiarɨŋoɨ?” urɨ'agɨ ai'
42014004	awa pɨ'ne' marɨ' wimo'nɨŋagɨ'a Jisaso sɨkwɨ' mɨnekwɨdoŋomɨ we' sea'yɨ e nɨwikwia'rɨrɨ ɨ'a' nɨxɨrɨrɨ naŋɨ' nɨwimɨxɨrɨ xegɨ' aŋɨ' e na'nɨ nurowa'rɨma'na'
42014005	awamɨ re urɨŋɨnigɨnɨ, “Soyɨ'ne' woxɨ dɨxɨ' i'woranɨ, burɨma'kau'ranɨ, Sabarɨ'a' ayo aiwɨ mi'nɨŋwɨ' iniɨgɨ' rɨwoŋɨ'yo pie'ro'a'na' apaxɨ' me' mɨmɨxeaarɨŋɨ'ranɨ?” urɨ'agɨ
42014006	Gorɨxoya' ŋwɨ' ikaxɨ' ea'nɨŋɨ'pimɨ Sabarɨ'a'yo a'ma'yo arɨra' nɨwirɨ'na' na'nɨ rɨ'wamɨŋɨ' mea'nɨŋagɨ na'nɨ awa xwɨyɨ'a' bɨ murɨpaxɨ' wimo'nɨŋɨnigɨnɨ.
42014007	Jisaso awa tɨ'nɨ aiwa' nɨnɨrɨ nɨŋwearɨ'na' a'ma' aiwa' na'nɨ urepea'rɨ'a'yɨ' xa'mɨ sɨ'mɨ' sɨ'mɨ' e oŋweaaneyɨnɨrɨ nɨ'wiapɨro wenɨŋɨ' e'agɨ'a Jisaso sɨŋwɨ' e nɨwɨnɨrɨ rɨxa nɨ'nɨ nɨ'wiapɨro aiwa' narɨ'na' o ewayɨ' xwɨyɨ'a' rɨpɨ urɨŋɨnigɨnɨ,
42014008	“Woxɨ woxɨ apɨxɨ' mea'nɨnɨ na'nɨ aiwa' imɨxɨ'a'pɨ na'nɨ rɨrepea'ra'na' joxɨ nurɨ sɨ'mɨ' sɨ'mɨ' imo'nɨŋe mɨŋweapa e'ɨrɨxɨnɨ. A'ma' urepea'rɨ'a' wo joxɨ sea'yɨ e rɨmu'roŋo enɨ nɨbɨrɨ'na'yɨ',
42014009	a'ma' aiwa' apɨ na'nɨ earepea'rɨ'o joxɨ ŋweaŋe nɨbɨrɨ re rɨnɨŋoɨ, ‘Joxɨ ŋweaŋɨ' re o ŋweanɨŋoɨ.’ rɨra'na' joxɨ aya' ne'ra nurɨ iwɨyɨ'a' jɨ'amɨ ŋwearɨ'a'rɨnɨ. ‘Iwɨyɨ'a' jɨ'amɨ ŋweaɨ.’ rɨrɨpɨ'rɨxɨnɨrɨ sɨ'mɨ' sɨ'mɨ' imo'nɨŋe mɨŋweapa e'ɨrɨxɨnɨ.
42014010	Rɨrepea'ra'na' joxɨ nurɨ iwɨyɨ'a' jɨ'e ŋwearɨ'ɨnɨ. Rɨrepea'rɨ'o joxɨ iwɨmɨ ŋweaŋagɨ nɨranɨrɨ re rɨrɨnɨgɨnɨ, ‘Gɨ' nɨkumɨxɨnɨrɨ emearɨgwɨ'i'oxɨnɨ, joxɨ nurɨ a'wɨnɨ dae ŋweaɨ.’ rɨra'na' a'ma' oxɨ' apɨxɨ' awi' nea'nɨro joxɨ tɨ'nɨ aiwa' narɨgɨ'a'yɨ'ya' sɨŋwɨ'yo da'nɨ joxɨ a'mɨna'oxɨ'nɨŋɨ' imo'nɨrɨ'ɨnɨ.” Ewayɨ' xwɨyɨ'a' apɨ nurɨrɨ
42014011	re urɨŋɨnigɨnɨ, “A'ma' go go xewanɨŋo weyɨ' menɨ'o rɨ'we'na' Gorɨxo wimɨxa'na' aya' nerɨ xwɨrɨ'a' nimo'ga unɨ'a'rɨnɨ. Go go weyɨ' mɨmenɨ' waunɨ' ika'rɨnɨ'o omɨ Gorɨxo weyɨ' umenɨ'a'rɨnɨ.” urɨŋɨnigɨnɨ.
42014012	A'mɨ xwɨyɨ'a' rɨpɨ aiwa' apɨ na'nɨ urepea'rɨ'omɨ re urɨŋɨnigɨnɨ, “A'ma' na'nɨ aiwa' rɨyamɨ' nerɨ'na'yɨ' dɨxɨ' nɨkumɨxɨnɨrɨ emearɨgɨ'a'yɨ'ranɨ, rɨrɨxɨ'mea'owaranɨ, dɨxɨ' a'ma' axɨ' joxɨya'yɨ'ranɨ, a'ma' aŋɨ' axɨ' e da'ŋɨ' amɨpi' mɨmu'ro'nɨgɨ'a'yɨ'ranɨ, ayɨ' rɨ'we'na' joxɨ enɨ aiwa' na'nɨ rɨrepea'ra'na' ayɨ'ya' enɨ joxɨya' nɨgɨ'a'pa axɨ'pɨ nɨmɨgɨnɨrɨ ayo murepea'rɨpa e'ɨrɨxɨnɨ. Aiwa' rɨyamɨ' nerɨ'na' a'ma' uyi'peayɨ'yo tɨ'nɨ a'ma' wara' minɨŋɨ'yo tɨ'nɨ sɨkwɨ' ikɨ' egɨ'a'yo tɨ'nɨ sɨŋwɨ' supa'rɨgɨ'a'yo tɨ'nɨ nurepea'rɨrɨ'na'yɨ', a'ma' e imo'nɨgɨ'a'yɨ' joxɨ wi' rɨyamɨ' nerɨ siapɨpaxɨ' meŋagɨ na'nɨ rɨ'we'na' a'ma' we' ro'nɨgɨ'a' wia'pɨ'nɨmea'a'na' Gorɨxo mi' o'mo'mɨxɨmɨ' nerɨ'na' xewanɨŋo joxɨya' na'nɨ siapɨnɨ'a' eŋagɨ na'nɨ yayɨ' sea'yɨmɨ da'nɨ osinɨnɨ.” urɨŋɨnigɨnɨ.
42014013	A'mɨ xwɨyɨ'a' rɨpɨ aiwa' apɨ na'nɨ urepea'rɨ'omɨ re urɨŋɨnigɨnɨ, “A'ma' na'nɨ aiwa' rɨyamɨ' nerɨ'na'yɨ' dɨxɨ' nɨkumɨxɨnɨrɨ emearɨgɨ'a'yɨ'ranɨ, rɨrɨxɨ'mea'owaranɨ, dɨxɨ' a'ma' axɨ' joxɨya'yɨ'ranɨ, a'ma' aŋɨ' axɨ' e da'ŋɨ' amɨpi' mɨmu'ro'nɨgɨ'a'yɨ'ranɨ, ayɨ' rɨ'we'na' joxɨ enɨ aiwa' na'nɨ rɨrepea'ra'na' ayɨ'ya' enɨ joxɨya' nɨgɨ'a'pa axɨ'pɨ nɨmɨgɨnɨrɨ ayo murepea'rɨpa e'ɨrɨxɨnɨ. Aiwa' rɨyamɨ' nerɨ'na' a'ma' uyi'peayɨ'yo tɨ'nɨ a'ma' wara' minɨŋɨ'yo tɨ'nɨ sɨkwɨ' ikɨ' egɨ'a'yo tɨ'nɨ sɨŋwɨ' supa'rɨgɨ'a'yo tɨ'nɨ nurepea'rɨrɨ'na'yɨ', a'ma' e imo'nɨgɨ'a'yɨ' joxɨ wi' rɨyamɨ' nerɨ siapɨpaxɨ' meŋagɨ na'nɨ rɨ'we'na' a'ma' we' ro'nɨgɨ'a' wia'pɨ'nɨmea'a'na' Gorɨxo mi' o'mo'mɨxɨmɨ' nerɨ'na' xewanɨŋo joxɨya' na'nɨ siapɨnɨ'a' eŋagɨ na'nɨ yayɨ' sea'yɨmɨ da'nɨ osinɨnɨ.” urɨŋɨnigɨnɨ.
42014014	A'mɨ xwɨyɨ'a' rɨpɨ aiwa' apɨ na'nɨ urepea'rɨ'omɨ re urɨŋɨnigɨnɨ, “A'ma' na'nɨ aiwa' rɨyamɨ' nerɨ'na'yɨ' dɨxɨ' nɨkumɨxɨnɨrɨ emearɨgɨ'a'yɨ'ranɨ, rɨrɨxɨ'mea'owaranɨ, dɨxɨ' a'ma' axɨ' joxɨya'yɨ'ranɨ, a'ma' aŋɨ' axɨ' e da'ŋɨ' amɨpi' mɨmu'ro'nɨgɨ'a'yɨ'ranɨ, ayɨ' rɨ'we'na' joxɨ enɨ aiwa' na'nɨ rɨrepea'ra'na' ayɨ'ya' enɨ joxɨya' nɨgɨ'a'pa axɨ'pɨ nɨmɨgɨnɨrɨ ayo murepea'rɨpa e'ɨrɨxɨnɨ. Aiwa' rɨyamɨ' nerɨ'na' a'ma' uyi'peayɨ'yo tɨ'nɨ a'ma' wara' minɨŋɨ'yo tɨ'nɨ sɨkwɨ' ikɨ' egɨ'a'yo tɨ'nɨ sɨŋwɨ' supa'rɨgɨ'a'yo tɨ'nɨ nurepea'rɨrɨ'na'yɨ', a'ma' e imo'nɨgɨ'a'yɨ' joxɨ wi' rɨyamɨ' nerɨ siapɨpaxɨ' meŋagɨ na'nɨ rɨ'we'na' a'ma' we' ro'nɨgɨ'a' wia'pɨ'nɨmea'a'na' Gorɨxo mi' o'mo'mɨxɨmɨ' nerɨ'na' xewanɨŋo joxɨya' na'nɨ siapɨnɨ'a' eŋagɨ na'nɨ yayɨ' sea'yɨmɨ da'nɨ osinɨnɨ.” urɨŋɨnigɨnɨ.
42014015	A'ma' wo awa tɨ'nɨ nɨŋwearo aiwa' narɨgɨ'o Jisaso e urarɨŋagɨ arɨ'a' nɨwirɨ nɨwia'pɨ'nɨmearɨ omɨ re urɨŋɨnigɨnɨ, “A'ma' Gorɨxoya' xwioxɨ'yo nɨpa'wirɨ nɨŋwearɨ aiwa' nɨpɨ'rɨ'a' gɨyɨ' gɨyɨ' ananɨ oya' dɨŋɨ' tɨ'nɨ yayɨ' winɨpaxɨ'yɨ'rɨnɨ.” urɨ'agɨ ai'
42014016	o ewayɨ' ikaxɨ' re urɨŋɨnigɨnɨ, “A'ma' wo a'ma' obaxɨ' nurepea'rɨma'na' aiwa' xwe' rɨyamɨ' nerɨ
42014017	rɨxa rɨyamɨ' nɨya'rɨ'ɨsa'na' a'ma' xegɨ' xɨna'i'nɨŋɨ' nimo'nɨrɨ omɨŋɨ' wiiarɨŋomɨ ‘A'ma' nionɨ urepea'rɨmeŋa'yo “Bɨ'poyɨ. Aiwa' rɨxa rɨyamɨ' ina'rɨnɨ.” urɨmeɨ.’ wa'ɨ' urowa'rɨ'agɨ ai'
42014018	a'ma' nɨ'nɨ a'xeŋwarɨ'nɨŋɨ' niga nuro ‘Aiwa' apɨ na'nɨ banɨme'wɨnɨ. Banɨme'wɨnɨ.’ nurɨro'na' a'ma' xa'mɨ nurɨ wa'ɨ' wi'mea'o re urɨŋɨnigɨnɨ, ‘Gɨ' xwɨ'a' bɨ bɨ' e'a'onɨ nurɨ sɨŋwɨ' wɨnɨmɨ eŋagɨ na'nɨ aiwa' na'nɨ bɨpaxɨ' menɨnɨ. Xe xegɨ' kikiɨ'a' ounɨrɨ sɨŋwɨ' naneɨ.’ ura'na'
42014019	omɨŋɨ' wiiarɨŋo nurɨ a'ma' a'mɨ womɨ wa'ɨ' wi'mea'a'na' o enɨ re urɨŋɨnigɨnɨ, ‘Burɨma'kau' omɨŋɨ' enɨ'a na'nɨ we' wu'kau' bɨ' e'a'onɨ nurɨ wau' wau' maxɨrɨnɨ' nɨkumɨxa'ra nurɨ iwamɨ'o' emɨ eŋagɨ na'nɨ aiwa' na'nɨ bɨpaxɨ' menɨnɨ. Xe xegɨ' kikiɨ'a' ounɨrɨ sɨŋwɨ' naneɨ.’ ura'na'
42014020	o a'ma' a'mɨ womɨ wa'ɨ' wi'mea'a'na' o enɨ re urɨŋɨnigɨnɨ, ‘Apɨxɨ' sɨŋɨ' mea'a'onɨ eŋagɨ na'nɨ bɨpaxɨ'manɨ.’ ura'na'
42014021	omɨŋɨ' wiiarɨŋo nurɨ xegɨ' boso, aiwa' rɨyamɨ' nɨya'rɨrɨ ŋweaŋomɨ a'waŋɨ' ure'mea'a'na' wikɨ' no'nɨrɨ xegɨ' omɨŋɨ' wiiarɨŋomɨ re urɨŋɨnigɨnɨ, ‘Aŋɨ'nɨ nurɨ aŋɨ' rɨpɨ rɨpimɨ o'ɨ'yo nemerɨ a'ma' uyi'peayɨ'yo tɨ'nɨ wara' minɨŋɨ'yo tɨ'nɨ sɨkwɨ' ikɨ' egɨ'a'yo tɨ'nɨ sɨŋwɨ' supa'rɨgɨ'a'yo tɨ'nɨ nionɨya' aŋɨ' re na'nɨ nɨwirɨmeaamemɨ beɨ.’ urowa'rɨ'agɨ
42014022	o nurɨ xɨ'o urɨ'ɨ'pa nememɨ nɨbɨrɨ re urɨŋɨnigɨnɨ, ‘Bosoxɨnɨ, nionɨ joxɨ nɨrɨ'ɨ'pa ne'agɨ aiwɨ i'kwiaŋwɨ' wi' sɨnɨ anɨpa' imo'nɨnɨ.’ urɨ'agɨ
42014023	boso re urɨŋɨnigɨnɨ, ‘Aiwa' rɨpɨ na'nɨ gɨ' aŋɨ' magwɨ' epɨ'rɨ nurɨ omɨŋɨ' o'ɨ' amɨ amɨ inɨŋɨ'yo nemerɨ a'ma' omɨŋɨ' yarɨgɨ'a'yo mɨxeaameɨ.’ urowa'rɨ'agɨ
42014024	o nurɨ xɨxenɨ e'a'na' boso a'ma' aiwa' na'nɨ awi' ea'nɨgɨ'a'yo re urɨŋɨnigɨnɨ, ‘Nionɨ “A'ma' xa'mɨ aiwa' na'nɨ urepea'rɨmeŋa'yɨ' aiwa' wi' ai'wɨ' mepɨ'rɨme'oɨ.” seararɨŋɨnɨ.’ urɨŋɨnigɨnɨ.” Jisaso Judayɨ' “Nene a'ma' xa'mɨ aiwa' na'nɨ urepea'rɨme'ɨ'yɨ'nɨŋɨ' imo'nɨŋagwɨ na'nɨ rɨ'a neararɨnɨ.” oyaiwi'poyɨnɨrɨ ewayɨ' xwɨyɨ'a' apɨ urɨŋɨnigɨnɨ.
42014025	A'ma' oxɨ' apɨxɨ' epɨ'royɨ' egɨ'a'yɨ' o tɨ'nɨ o'ɨ'yo nuro'na' o nɨkɨnɨmo'nɨrɨ re urɨŋɨnigɨnɨ,
42014026	“A'ma' go go nionɨ tɨ'a'mɨnɨ nɨbɨrɨ ‘Wiepɨsarɨŋɨ' oya'onɨ oimo'nɨmɨnɨ.’ nɨwimo'nɨrɨ'na'yɨ', Jisasonɨ dɨŋɨ' sɨxɨ' nɨyiŋɨ'pɨ o xegɨ' xanomɨ uyiŋɨ'pɨranɨ, xɨna'i'mɨ uyiŋɨ'pɨranɨ, xiepi'mɨ uyiŋɨ'pɨranɨ, xegɨ' niai'wɨ'yo uyiŋɨ'pɨranɨ, xexɨrɨ'mea'yo uyiŋɨ'pɨranɨ, sea'yɨ e mɨmu'ropa nerɨ'na'yɨ' o gɨ' wiepɨsarɨŋa'yɨ' wo imo'nɨpaxɨ' menɨnɨ. Go go Jisasonɨ na'nɨ dɨŋɨ' sɨpi' wiarɨŋɨ'pɨ xewanɨŋo dɨŋɨ' sɨpi' yaiwinarɨŋɨ'pimɨ sea'yɨ e mɨmu'ropa nerɨ'na'yɨ' o gɨ' wiepɨsarɨŋa'yɨ' wo imo'nɨpaxɨ' menɨnɨ.
42014027	A'ma' go go nionɨ nɨnɨxɨ'dɨrɨ'na' ‘Nionɨ Jisasomɨ xɨ'darɨŋagɨ na'nɨ a'ma' wi' xeanɨŋɨ' nika'rɨrɨ aiwɨ anɨŋɨ' xɨ'dɨmɨ'a'rɨnɨ.’ mɨyaiwipa nerɨ'na'yɨ' o gɨ' wiepɨsarɨŋa'yɨ' wo imo'nɨpaxɨ'manɨ.” nurɨrɨ
42014028	ewayɨ' ikaxɨ' re urɨŋɨnigɨnɨ, “Seyɨ'ne' woxɨ aŋɨ' sepia' wiwa' nɨmɨra opeyimɨnɨrɨ'na' xa'mɨ e'ɨ' nɨŋwea'ma'na' aŋɨ' iwa' mɨrɨrɨ na'nɨ dɨŋɨ' neŋwɨperɨ ‘Nɨgwɨ' ararɨrɨ'anɨ?’ nɨyaiwirɨ ‘Nɨgwɨ' nionɨya' ananɨ aŋiwa' tɨ'nɨ xɨxenɨrɨ'anɨ?’ yaiwinarɨŋɨ'rɨnɨ.
42014029	‘Nɨgwɨ' ararɨrɨ'anɨ?’ nɨrɨrɨ meyi'ropa nerɨ rɨxa sɨ'ŋa' nɨkɨki'ro'a nɨpeyirɨ'na' nɨgwɨ' anɨpa' imo'nɨŋagɨ na'nɨ aŋɨ' mɨramɨ'xwɨ'nɨ' nɨya'rɨmɨ u'a'na' a'ma' aŋɨ' iwa'mɨ nɨwɨnɨrɨ'na' joxɨ na'nɨ rɨperɨrɨ' nɨyayiro
42014030	re rɨpɨ'rɨ'a'rɨnɨ, ‘A'ma' ro aŋɨ' iwa' mɨrɨmɨnɨrɨ e'ɨ' aiwɨ niwa'nɨ mɨrɨpaxɨ' mɨwimo'nɨ'agɨ nɨmɨramɨ'xwɨ'na'rɨmɨ uŋɨ'rɨnɨ.’ rɨpɨ'rɨ'a'rɨnɨ.” nurɨrɨ Jisaso a'ma' nionɨ nɨxɨ'darɨgɨ'a'yɨ' aŋɨ' mɨramɨ'xwɨ'nɨ' nero'nɨŋɨ' nionɨ pɨ'nɨ nɨnɨwia'rɨmɨ upɨ'rɨxɨnɨrɨ e urɨŋɨnigɨnɨ.
42014031	Ewayɨ' xwɨyɨ'a' axɨ'pɨ a'mɨ bɨ re urɨŋɨnigɨnɨ, “Mɨxɨ' ina'yɨ' wo xegɨ' sɨmɨŋɨ' wi'narɨgɨ'a'yɨ' a'ma' nɨ'nɨ 10,000 imo'nɨŋa'na' mɨxɨ' ina'yɨ' jɨ'amɨ da'ŋoya' sɨmɨŋɨ' wi'narɨgɨ'a'yɨ' a'ma' 20,000 imo'nɨŋagɨ na'nɨ o xa'mɨ e'ɨ' nɨŋwearɨ dɨŋɨ' nɨyaikirorɨ ‘Mɨxɨ' ninɨro'na' ananɨ xopɨra'rɨ' wimɨnɨre'ɨnɨ? Eŋɨ' mɨwi'nɨpa emɨnɨre'ɨnɨ?’ yaiwinɨŋoɨ.
42014032	Rɨxa ‘Mɨxɨ' ina'yo xopɨra'rɨ' ninɨŋoɨ.’ nɨyaiwirɨ'na'yɨ' wɨ'o sɨnɨ na' jɨ'amɨ ŋweaŋa'na' xegɨ' a'ma' wi'yo re urowa'rɨnɨŋoɨ, ‘Nuro omɨ re ure'mea'poyɨ, “Negɨ' mɨxɨ' ina'yo re rarɨnɨ ure'mea'poyɨ, ‘None soyɨ'ne' tɨ'nɨ mɨxɨ' xɨxe seaipaxɨ' menɨnɨ. Pi' pi' nearɨ'ɨ'yɨ' nɨyanɨ'wa'rɨnɨ rarɨnɨ.’” ure'mea'poyɨ.’ urowa'rɨnɨŋoɨ.” Jisaso ewayɨ' xwɨyɨ'a' e nurɨrɨ
42014033	“Seyɨ'ne' woxɨ dɨxɨ' iyɨ'a' ɨ'a' amɨpi' na'nɨ dɨŋɨ' yai'kia' mɨmopa nerɨ'na'yɨ' ayɨ' gɨ' siepɨsarɨŋa'oxɨ imo'nɨrɨme'ɨnɨ.” nurɨrɨ
42014034	re urɨŋɨnigɨnɨ, “Ayɨna'nɨ saxɨ' awɨ'i' yarɨŋɨ' aiwɨ awɨ'i' yarɨŋɨ'pɨ anɨpa' nerɨ aiwa'nɨŋɨ' imo'nɨŋa'na' a'mɨ arɨge e'a'na' awɨ'i' enɨŋoɨ? Oweoɨ.
42014035	Sikɨ' amɨpi' omɨŋɨ'yo aiwa' xwe' oenɨrɨ wia'roarɨgɨ'a aiwɨ saxɨ' awɨ'i' anɨpa' imo'na'na' aiwa' urɨ' enɨgɨnɨrɨ omɨŋɨ'yo wia'ropaxɨ' menɨnɨ. Anɨŋɨ'nɨ emɨ moarɨgɨ'a'rɨnɨ. A'ma' gɨyɨ'ne' arɨ'a' tɨ'gɨ'a'yɨ'ne' arɨ'a' o'kiarɨ' nɨmo'nɨ'poyɨ.” Jisaso xegɨ' wiepɨsarɨŋɨ'yɨ' saxɨ'nɨŋɨ' imo'nɨŋagɨ na'nɨ e urɨŋɨnigɨnɨ.
42015001	A'ma' takisɨ' na'nɨ nɨgwɨ' ura'parɨgɨ'a' —Ayɨ' e'ma'yɨ' gapɨmanowamɨ wipɨ'rɨ'a na'nɨ wigɨ' Judayo nɨgwɨ' nɨwura'pɨyiro'na' wigɨ' meapɨ'rɨ'a na'nɨ enɨ a'mɨ bɨ ɨ'wɨ' ura'parɨgɨ'a'yɨ'rɨnɨ. Ayɨ' tɨ'nɨ ɨ'wɨ' yarɨgɨ'a' wi'nɨyɨ' tɨ'nɨ Jisasomɨ xwɨyɨ'a' arɨ'a' wianɨro na'nɨ aŋwɨ e barɨŋagɨ'a
42015002	Parisiowa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ sɨŋwɨ' e nɨwɨnɨro mepi' “Iyɨ' tɨnarɨŋoɨ.” nɨrɨnɨro wigɨ'pɨ re rɨnɨgɨ'awixɨnɨ, “A'ma' o ɨ'wɨ' yarɨgɨ'a'yo nɨmi'mɨnɨrɨ aiwa' nawi'nɨ enɨ narɨgɨ'a'rɨnɨ.” rɨnarɨ'na'
42015003	Jisaso ewayɨ' xwɨyɨ'a' rɨpɨ urɨŋɨnigɨnɨ,
42015004	“Soyɨ'ne' a'ma' woxɨ sipɨsipɨ' 100 tɨ'ŋoxɨ wo anɨ'a' imo'na'na'yɨ', amɨ' eaŋɨ'yo da'nɨ sipɨsipɨ' 99 wi'nɨyɨ' e nɨwa'rɨmoxɨ nurɨ anɨ'a' imo'nɨ'o na'nɨ pɨ'a' ne'ra nu'ɨsa'na' rɨxa wɨnɨmearɨ'a'rɨnɨ.
42015005	Nɨwɨnɨmearɨ'na' nɨmearɨ yayɨ' tɨ'nɨ xwaŋwɨ' ni'kwo'nɨmɨ nurɨ
42015006	aŋɨ' e nɨre'morɨ'na' dɨxɨ' nɨkumɨxɨnɨrɨ emearɨgɨ'a'yo tɨ'nɨ a'ma' aŋɨ' axɨ' e ŋweagɨ'a'yo tɨ'nɨ rɨ'aiwa' re urɨmerɨ'a'rɨnɨ, ‘Gɨ' sipɨsipɨ' anɨ'a' imo'nɨ'o rɨxa pɨ'a' nerɨ mea'agɨ na'nɨ nionɨ tɨ'nɨ nawi'nɨ yayɨ' oyaneyɨ.’ urɨrɨ'a'rɨnɨ.” Jisaso a'ma' ɨ'wɨ' yarɨgɨ'a' o tɨ'a'mɨnɨ barɨgɨ'a'yɨ' sipɨsipɨ' anɨ'a' imo'nɨ'o yapɨ imo'nɨŋagɨ'a na'nɨ ewayɨ' xwɨyɨ'a' apɨ nurɨrɨ
42015007	re urɨŋɨnigɨnɨ, “Nionɨ re seararɨŋɨnɨ, ‘A'ma' sipɨsipɨ' na'nɨ pɨ'a' nerɨ nɨmearɨ na'nɨ yayɨ' e'ɨ'pa aŋɨ'najowa a'ma' ɨ'wɨ' yarɨŋɨ' wo nɨsanɨrɨ yarɨŋagɨ nɨwɨnɨro'na' yayɨ' nero ai' a'ma' 99 “Rɨxa we' ro'nɨŋwae'nerɨnɨ. Nene sanɨŋɨ' imo'nɨpaxɨ' menɨnɨ.” yaiwinarɨgɨ'a'yɨ' na'nɨ aŋɨ'najowa yayɨ' yarɨgɨ'a'manɨ.’ seararɨŋɨnɨ.” urɨŋɨnigɨnɨ.
42015008	A'mɨ ewayɨ' xwɨyɨ'a' axɨ'pɨ bɨ rɨpɨ urɨŋɨnigɨnɨ, “Apɨxɨ' wi' nɨgwɨ' we' wu'kau' tɨ'ŋi' nɨgwɨ' wo nɨmia'perɨ'na'yɨ' uyɨ'wɨ' nɨmɨxa'roa'rɨma'na' pi'ra'nɨŋɨ' pɨ'a' nerɨ aŋɨ' si'yɨ' nɨperɨ wɨnɨmeaŋɨnigɨnɨ.
42015009	Nɨwɨnɨmearɨ'na' xegɨ' ima'nɨŋɨ' yarɨgɨ'i'wamɨ tɨ'nɨ aŋɨ' axɨ' e ŋweagɨ'a'yo tɨ'nɨ rɨ'aiwa' re urɨŋɨnigɨnɨ, ‘Nɨgwɨ' nii'nɨ mia'pe'a'o rɨxa mea'agɨ na'nɨ nii'nɨ tɨ'nɨ nawi'nɨ yayɨ' oyaneyɨ.’ urɨŋɨnigɨnɨ.” Jisaso a'ma' ɨ'wɨ' yarɨgɨ'a' o tɨ'a'mɨnɨ barɨgɨ'a'yɨ' nɨgwɨ' mia'pe'ɨ' yapɨ imo'nɨŋagɨ'a na'nɨ ewayɨ' xwɨyɨ'a' apɨ nurɨrɨ
42015010	re urɨŋɨnigɨnɨ, “Nionɨ re seararɨŋɨnɨ, ‘Nɨgwɨ' apɨxi' nɨmia'perɨ pɨ'a' nerɨ a'mɨ mea'o na'nɨ'nɨŋɨ' yayɨ' e'ɨ'pa Gorɨxoya' aŋɨ'najowa a'ma' ɨ'wɨ' yarɨŋɨ' wo nɨsanɨrɨ yarɨŋagɨ nɨwɨnɨrɨ'na' yayɨ' e yarɨgɨ'a'rɨnɨ.’ seararɨŋɨnɨ.” urɨŋɨnigɨnɨ.
42015011	E nurɨma'na' a'mɨ ewayɨ' xwɨyɨ'a' re urɨŋɨnigɨnɨ, “A'ma' wo xegɨ' niai'wɨ' oxɨ' wau' tɨ'ŋo
42015012	— Xogwa'o xanomɨ nɨwia'pɨ'nɨmearɨ re urɨŋɨnigɨnɨ, ‘A'pe, joxɨ nɨpe'a'na' “Amɨpi' omɨ wi'ɨmɨgɨnɨ.” yaiwiarɨŋɨ'pɨ rɨxa niapeɨ.’ urɨ'agɨ xano ‘Amɨpi' rɨ'we'na' yaŋɨ' nɨmerɨ nionɨ wi'ɨmɨgɨnɨ.’ yaiwiarɨŋɨ'yɨ' rɨxa awau'mɨ yaŋɨ' numeirɨ mɨnɨ nɨwima'na' eŋa'na'
42015013	rɨxa sɨ'a' a'rɨ'nɨ' o'ra'na' xogwa'o o xegɨ'nɨ awi' ea'mea'mɨ' nerɨ nɨmea'mɨ aŋɨ' wi'mɨ na' jɨ'amɨ na'nɨ nurɨ aŋɨ' ayo nɨŋwearɨ'na' uyɨ'niɨ' nerɨ xegɨ' nɨgwɨ' amɨpi' xano wiŋɨ'yɨ' xwɨrɨxwɨrɨ'a' ikɨxeŋɨnigɨnɨ.
42015014	Xegɨ' nɨgwɨ' xwɨrɨxwɨrɨ'a' nikɨxerɨ a'ma'yo nɨwiemema'na' eŋa'na' re eŋɨnigɨnɨ. A'ma' aŋɨ' ayo da'ŋɨ'yɨ' aiwa' na'nɨ dɨ'wɨ' nikeamo'nɨro yarɨ'na' o rɨxa uyi'peayo imo'nɨ'ɨ' eŋagɨ na'nɨ o enɨ aiwa' na'nɨ dɨ'wɨ' nikeamo'nɨrɨ na'nɨ
42015015	nurɨ a'ma' aŋɨ' ayo da'ŋɨ' womɨ nɨgwɨ' omɨŋɨ' na'nɨ rɨxɨŋɨ' urɨ'agɨ o omɨŋɨ' Judayɨ' nɨ'nɨ xwɨrɨ'a' winarɨŋɨ'pɨ na'nɨ re urɨŋɨnigɨnɨ, ‘Gɨ' omɨŋɨ'yo na'nɨ nurɨ gɨ' odɨpi'yo aiwa' nɨwiiɨ.’ urɨ'agɨ
42015016	o nurɨ omɨŋɨ' e nerɨ'na' rɨxa agwɨ' eŋɨ' mɨwi'na'rɨ'agɨ aiwa' pɨ'a' odɨpi' narɨŋɨ'pɨ nɨpaxɨ' wimo'nɨ'agɨ aiwɨ a'ma' wi' omɨ aiwa' bɨ mɨnɨ mɨwigɨ'awixɨnɨ.
42015017	E eŋa'na' o a'mɨ dɨŋɨ' ɨ'a' nɨxɨrɨrɨ re yaiwiŋɨnigɨnɨ, ‘Gɨ' a'poya' omɨŋɨ' wiiarɨgɨ'a'yɨ' nɨ'nɨ aiwa' apa'nɨ nɨpɨ'rɨ na'nɨ mu'ro'nɨŋagɨ aiwɨ nionɨ re nɨŋwearɨ aiwa' agwɨ' na'nɨ nɨpe'mɨnɨrɨ rɨyarɨŋɨnɨ?
42015018	Nionɨ nɨwia'pɨ'nɨmea'mɨ nurɨ gɨ' a'pomɨ re ure'mea'ɨmɨgɨnɨ, “A'pe, nionɨ ɨ'wɨ' Gorɨxomɨ wika'rɨrɨ joxɨ sika'rɨrɨ e'anigɨnɨ.
42015019	Nionɨ naŋɨ' mimo'nɨŋagɨ na'nɨ sɨnɨ dɨxɨ' riwaxonɨ imo'nɨpaxɨ' menɨnɨ. Joxɨ ‘Gɨ' omɨŋɨ' niiarɨŋoxɨ'nɨŋɨ' imo'nɨŋoxɨnɨ.’ nɨreɨ.” A'pomɨ e ure'mea'ɨmɨgɨnɨ.’ nɨyaiwirɨ
42015020	nɨwia'pɨ'nɨmea'mɨ xano tɨ'ŋɨ' e na'nɨ nurɨ nurɨ rɨxa aŋwɨ e ba'na' xano xegɨ' xewaxo jɨ'iwo barɨŋagɨ nɨwɨnɨrɨ wa' nɨwianɨrɨ mɨ'rɨ' nurɨ nɨmakɨ'kɨyirɨ ki'yɨ' miau'na'na'
42015021	xewaxo re urɨŋɨnigɨnɨ, ‘A'poxɨnɨ, nionɨ Gorɨxomɨ ɨ'wɨ' wika'rɨrɨ joxɨ sika'rɨrɨ eŋa'rɨnɨ. Nionɨ a'ma' naŋɨ' mimo'nɨŋagɨ na'nɨ sɨnɨ dɨxɨ' riwaxonɨ imo'nɨpaxɨ' menɨnɨ.’ urɨ'agɨ aiwɨ
42015022	xano omɨŋɨ' wiiarɨgɨ'a'yo rɨ'aiwa' re urɨŋɨnigɨnɨ, ‘Soyɨ'ne' rapɨrapɨ' imɨrɨŋɨ' mimo'nɨŋu' aŋɨ'nɨ nɨmea'mɨ nɨbɨrɨ uyi'rɨ'poyɨ. Omɨ okiyɨ'a' numerɨ'na' we' ramaxɨ' wa' we'yo uyi'ra'rɨro sɨkwɨ' su' uyi'rɨro e'poyɨ.
42015023	E nema'na' burɨma'kau' sɨpɨkɨ' ikwanɨ' imo'narɨŋo nɨmea'mɨ nɨbɨro pɨki'poyɨ. Nene nɨnɨrane i'wo na'nɨ yayɨ' oyaneyɨ.
42015024	Nɨgɨ' i'wɨ' ro peŋo'nɨŋɨ' imo'nɨŋo a'mɨ'nɨŋɨ' wia'pɨ'nɨmeaŋoɨ. “Anɨ'nɨŋɨnigɨnɨ.” yaiwiagwa' ro a'mɨ neai'mea'agɨ na'nɨ yayɨ' yanɨ aiwa' oimɨxaneyɨ.’ urɨ'agɨ awa o urɨ'ɨ'pa nero rɨxa aiwa' rɨyamɨ' nero yayɨ' sea'yɨmɨ da'nɨ ne'ra warɨ'na' re eŋɨnigɨnɨ.
42015025	Xewaxo xa'mɨŋo omɨŋɨ'yo yarɨŋɨ'mɨ da'nɨ nɨbɨrɨ rɨxa aŋɨ' tɨ'ŋɨ' e aŋwɨ e da'nɨ wenɨŋɨ' e'ɨ'yɨ' wɨnɨŋɨnigɨnɨ. Soŋɨ' rɨro sɨmɨnɨŋɨ' ero yarɨŋagɨ'a nɨwɨnɨrɨ
42015026	omɨŋɨ' wiiarɨgɨ'a' womɨ rɨ'aiwa' nurɨrɨ o rɨxa aŋwɨ e ba'na' re urɨŋɨnigɨnɨ, ‘Ayɨ' pi' na'nɨ nerɨ rarɨŋoɨ?’ ura'na'
42015027	o re urɨŋɨnigɨnɨ, ‘Dɨxɨ' rɨgwa'o rɨxa re'mo'napɨŋoɨ. O rɨ'nɨŋɨ' wi' mɨmea' naŋo emeago dɨxɨ' a'pomɨ wi'mea'agɨ na'nɨ o burɨma'kau' sɨpɨkɨ' ikwanɨ' imo'narɨŋo pɨkiŋoɨ.’ ura'na'
42015028	o wikɨ' no'nɨrɨ mɨpa'wipaxɨ' nɨwimo'nɨrɨ wa'ɨ' e roŋa'na' xano nɨpeyearɨ pɨyɨpɨyɨ' xwɨyɨ'a' urɨ'agɨ aiwɨ
42015029	xanomɨ mɨxɨ' nurɨrɨ re urɨŋɨnigɨnɨ, ‘Nionɨ rɨna'i'nɨ'nɨŋɨ' nimo'nɨrɨ omɨŋɨ' siiarɨ'na' xwiogwɨ' obaxɨ' nɨmu'roarɨ'na' sekaxɨ' amɨpi' joxɨ nɨrɨ'ɨ'yɨ' na'nɨ nionɨ wi' mɨrɨwiai'kiŋa'rɨnɨ. E nerɨ ai' nionɨ gɨ' nɨkumɨxɨnɨrɨ emearɨŋa'yɨ' tɨ'nɨ yayɨ' yanɨ na'nɨ meme' mia' ai' wo mɨniapɨŋɨ'rɨnɨ.
42015030	Nionɨ mɨniapɨpa nerɨ aiwɨ dɨxɨ' riwaxo, apɨxɨ' iyɨ' ede da'nɨ oikɨxearɨgɨ'i'wa tɨ'nɨ nemerɨ'na' dɨxɨ' nɨgwɨ' xwe' nowa'rɨŋo na'nɨ burɨma'kau' sɨpɨkɨ' ikwanɨ' imo'narɨŋo apa'nɨ upɨkii'ɨnɨ.’ ura'na'
42015031	xano re urɨŋɨnigɨnɨ, ‘Gɨ' i'woxɨnɨ, “Nionɨya'yɨ' wi' a'mɨ o nɨra'pɨnɨ'a'rɨnɨ.” mɨyaiwipanɨ. Joxɨ i'ni'na' nionɨ tɨ'nɨ ŋwearɨŋoxɨ amɨpi' a'ponɨya'yɨ' nɨ'nɨ dɨxɨ'nɨrɨnɨ.
42015032	E nerɨ ai' dɨxɨ' rɨgwa'o peŋo'nɨŋɨ' imo'nɨŋo a'mɨ'nɨŋɨ' wia'pɨ'nɨmeaŋoɨ. “Anɨ'nɨŋɨnigɨnɨ.” yaiwiagwa'o a'mɨ neai'mea'agɨ na'nɨ “Yayɨ' mepa oyaneyɨ.” rɨsimo'narɨnɨ? Oweoɨ, xe yayɨ' oyaneyɨ.’ urɨŋɨnigɨnɨ.” Jisaso Parisiowa “None xɨra'xogwa'owau' xɨra'o'nɨŋɨ' imo'nɨŋagwɨ na'nɨ rɨ'a neararɨnɨ?” oyaiwi'poyɨnɨrɨ na'nɨ ewayɨ' xwɨyɨ'a' apɨ urɨŋɨnigɨnɨ.
42016001	O ewayɨ' xwɨyɨ'a' rɨpɨ enɨ xegɨ' wiepɨsarɨŋowamɨ nurɨrɨ re urɨŋɨnigɨnɨ, “A'ma' amɨpi' nɨ'nɨ mɨmu'ro'nɨŋɨ' wo o xegɨ' bosɨwo na'nɨ a'ma' wi' nɨbɨro a'waŋɨ' re urɨgɨ'awixɨnɨ, ‘Dɨxɨ' bosɨwo dɨxɨ' iyɨ'a' ɨ'a' amɨpi' xwɨrɨ'a' ikɨxearɨnɨ.’ urɨ'agɨ'a
42016002	o bosɨwo na'nɨ ‘Obɨnɨ.’ nurɨrɨ o rɨxa ba'na' re urɨŋɨnigɨnɨ, ‘Pi' e'agɨ na'nɨ joxɨ na'nɨ xwɨyɨ'a' wi' rarɨŋagɨ'a wi'anigɨnɨ? Amɨpi' nionɨya' joxɨ nɨnɨmeirɨ'na' arɨge nɨnɨmeia warɨŋɨnɨ? Amɨpi' nionɨya' pɨ'nɨ nɨnɨwia'rimɨ urɨ na'nɨ nɨ'nɨ ɨ'a' nɨrorɨ bɨkwɨ'yo nɨŋwɨra'rɨrɨ niapeɨ. Joxɨ sɨnɨ gɨ' bosɨwɨ' nimo'nɨrɨ ŋwearɨme'ɨnɨ.’ urɨ'agɨ
42016003	bosɨwo nurɨ re yaiwiŋɨnigɨnɨ, ‘Nionɨ bosɨwɨ' roarɨŋa'yɨ' boso “Joxɨ kikiɨ'a' uɨ.” nɨra'na'yɨ' arɨ emɨ'a'rɨ'anɨ? Bosɨwɨ' nimo'nɨrɨ yarɨŋa'onɨ xwɨ'a' nɨmirɨ'na' eŋɨ' mea'nɨ' emɨ'a'rɨ'anɨ? Rɨxɨŋɨ' nura nurɨ'na' aya' ninɨnɨ'a'rɨ'anɨ?’ nɨyaiwirɨ
42016004	re yaiwiŋɨnigɨnɨ, ‘Ai, pi' pi' e'ɨmɨgɨnɨrɨ rɨxa nɨjɨ'a' imo'nɨŋɨnɨ. Gɨ' boso “Joxɨ kikiɨ'a' uɨ.” nɨra'na'yɨ' a'ma' nionɨ wigɨ' aŋɨ'yo na'nɨ ananɨ nɨmi'mɨnɨpɨ'rɨ na'nɨ pi' pi' e'ɨmɨgɨnɨrɨ rɨxa nɨjɨ'a' imo'nɨŋɨnɨ.’ nɨyaiwirɨ
42016005	a'ma' o xegɨ' boso nɨgwɨ' waya' rɨ'we'na' niapɨ'ɨ'rɨxɨnɨrɨ wiŋɨ'yo ‘Bɨ'poyɨ.’ nurɨrɨ awa rɨxa ba'na' xa'mɨ bɨ'omɨ re urɨŋɨnigɨnɨ, ‘Gɨ' boso pi' siapɨŋɨ' na'nɨ rɨ'we'na' rɨra'pɨnɨ'a'rɨnɨ?’ urɨ'agɨ
42016006	re urɨŋɨnigɨnɨ, ‘Werɨxɨ' sɨxɨ' i'nɨŋɨ' dɨramɨxɨ' 100 niapɨŋɨ' na'nɨ xɨxenɨ axɨ'pɨ nɨra'pɨnɨ'a'rɨnɨ.’ urɨ'agɨ bosɨwo re urɨŋɨnigɨnɨ, ‘Dɨxɨ' bɨkwɨ' nɨgwɨ' na'nɨ ŋwɨra'rarɨŋɨ'namɨ nɨmearɨ e'ɨ' nɨŋwea'ma'na' werɨxɨ' sɨxɨ' i'nɨŋɨ' dɨramɨxɨ' 100 na'nɨ ea'nɨŋe nɨkwɨ'rɨrɨ 50 ŋwɨra'reɨ.’ nurɨrɨ'na' xɨ'o enɨ bosoya' bɨkwɨ'yo axɨ'pɨ dɨramɨxɨ' 100 na'nɨ ea'nɨŋɨ'pɨ nɨkwɨ'rɨrɨ a'mɨ 50 ŋwɨra'rɨŋɨnigɨnɨ.
42016007	A'ma' a'mɨ wo ba'na' bosɨwo yarɨŋɨ' re wiŋɨnigɨnɨ, ‘Gɨ' boso joxɨ siapɨŋɨ'yɨ' ararɨrɨnɨ?’ urɨ'agɨ o re urɨŋɨnigɨnɨ, ‘O witɨ' ɨ'a' 1000 nionɨ niapɨŋɨ' na'nɨ xɨxenɨ axɨ'pɨ nɨra'pɨnɨ'a'rɨnɨ.’ urɨ'agɨ bosɨwo re urɨŋɨnigɨnɨ, ‘Dɨxɨ' bɨkwɨ'yo witɨ' ɨ'a' 1000 na'nɨ ŋwɨra'rɨnɨŋe nɨkwɨ'rɨrɨ witɨ' ɨ'a' 800 ŋwɨra'reɨ.’ nurɨrɨ'na' bosoya' bɨkwɨ'yo enɨ nɨkwɨ'rɨrɨ axɨ'pɨ nɨŋwɨra'rɨrɨ womɨ womɨ nɨ'nɨ e ne'ra uŋɨnigɨnɨ.
42016008	Boso xegɨ' yapɨ' wi'wapɨyarɨŋɨ' bosɨwo na'nɨ ‘O “Nionɨ onɨmi'mɨnɨ'poyɨ.” nɨyaiwirɨ e e'ɨ'rɨnɨ.’ rarɨŋagɨ'a arɨ'a' e nɨwirɨ o na'nɨ ‘Dɨŋɨ' e'mɨ sai'mɨ' moŋorɨnɨ.’ nɨyaiwirɨ sea'yɨ e umeŋɨnigɨnɨ.” Jisaso ewayɨ' xwɨyɨ'a' apɨ nurɨrɨ wiepɨsarɨŋɨ'yo a'mɨ bɨ rɨpɨ urɨŋɨnigɨnɨ, “A'ma' agwɨ ri'na' amɨpi' xwɨ'a' tɨ'yo weŋɨ'pɨ na'nɨ dɨŋɨ' nɨkwɨ'roro yarɨgɨ'a'yɨ' wigɨ' wi'nɨyɨ' tɨ'nɨ ninɨro'na' dɨŋɨ' e'mɨ sai'mɨ' nɨmoro nero na'nɨ a'ma' nionɨ dɨŋɨ' nɨnɨkwɨ'roro yarɨgɨ'a'yo sea'yɨ e imo'nɨŋoɨ.
42016009	Ayɨna'nɨ re seararɨŋɨnɨ, ‘Nɨgwɨ'pɨ a'ma' wi' apɨ tɨ'nɨ sɨpi' imɨxarɨgɨ'a' aiwɨ soyɨ'ne' uyi'peayɨ' wi' negɨ' nɨkumɨxɨnɨrɨ emearɨŋwa'yɨ'nɨŋɨ' imo'nɨpɨ'rɨ na'nɨ nɨgwɨ'pɨ tɨ'nɨ arɨra' wi'ɨ'rɨxɨnɨ. E nerɨ'na'yɨ' rɨ'we'na' sɨ'a' yoparɨ'yimɨ nɨgwɨ' nɨ'nɨ rɨxa anɨpa' imo'na'na' Gorɨxo soyɨ'ne' xegɨ' aŋɨ' i'ni'na' ŋweapɨ'rɨ'a na'nɨ eŋɨ'yo pa'wipɨ'rɨ'a na'nɨ seami'mɨnɨnɨ'a'rɨnɨ.’ seararɨŋɨnɨ.
42016010	A'ma' omɨŋɨ' onɨmia'pia nerɨ'na' pi'ra'nɨŋɨ' dɨŋɨ' nɨkwɨ'roro xɨxenɨ yarɨgɨ'a' gɨyɨ' gɨyɨ' xwe' enɨ xɨxenɨ yarɨgɨ'a'rɨnɨ. A'ma' omɨŋɨ' onɨmia'pia nerɨ'na' dɨŋɨ' nɨkwɨ'roro me' a'ma'ya' sɨŋwɨ'yo da'nɨ nɨwiepɨsiro omɨŋɨ' yarɨgɨ'a' gɨyɨ' gɨyɨ' omɨŋɨ' xwe' na'nɨ ai' axɨ'pɨ yarɨgɨ'a'rɨnɨ.
42016011	Ayɨna'nɨ nɨgwɨ' a'ma' wi' nɨmearo ayɨ' tɨ'nɨ sɨpi' imɨxarɨgɨ'a'yɨ' soyɨ'ne' nɨgwɨ' ayɨ' ai' tɨ'nɨ a'ma'yo mɨnɨ mɨwipa ero arɨra' mɨwipa ero nerɨ'na'yɨ' ‘Gorɨxo ananɨ xegɨ' amɨpi' naŋɨ' aŋɨ'namɨ weŋɨ'yɨ' none pi'ra'nɨŋɨ' umeianɨ'wa' na'nɨ neaiapɨnɨ'a'rɨnɨ.’ rɨyaiwiarɨŋoɨ? Oweoɨ.
42016012	Soyɨ'ne' amɨpi' a'ma' woya'yɨ' sɨŋwɨ' muwɨnaxɨ'dipa nerɨ'na'yɨ' omɨŋɨ' soyɨ'ne'ya'pɨ mepɨ'rɨ'a'yɨ' go seaiapɨnɨ'a'rɨ'anɨ? Oweoɨ.
42016013	A'ma' wo a'ma' wau'ya' xɨna'i'nɨŋɨ' nimo'nɨrɨ omɨŋɨ' wiipaxɨ' menɨnɨ. E nerɨ'na'yɨ' wɨ'omɨ dɨŋɨ' sɨxɨ' nuyirɨ wɨ'omɨ dɨŋɨ' pea' nɨmorɨ nerɨ wɨ'omɨ pi'ra'nɨŋɨ' aya' tɨ'nɨ nɨxɨ'dɨrɨ wɨ'omɨ peayɨ' nɨwianɨrɨ enɨŋoɨ. Soyɨ'ne' nɨgwɨ'yɨ'ya' omɨŋɨ' wiiarɨŋɨ'nɨŋɨ' nimo'nɨro ‘Nɨgwɨ' wi' mɨnɨmu'ropa oenɨ.’ nɨyaiwirɨ'na'yɨ', Gorɨxoya' omɨŋɨ' wiiarɨŋɨ' woxɨ'nɨŋɨ' imo'nɨpaxɨ' menɨnɨ.” urɨŋɨnigɨnɨ.
42016014	Jisaso xegɨ' wiepɨsarɨŋowamɨ e urarɨ'na' Parisiowa —Awa nɨgwɨ' na'nɨ xwapɨ' wimo'narɨŋowarɨnɨ. Awa arɨ'a' e nɨwiro'na' damɨ da'nɨ rɨperɨrɨ' umeararɨŋagɨ'a
42016015	Jisaso e nɨwɨnɨrɨ re urɨŋɨnigɨnɨ, “Soyɨ'ne' a'ma'ya' sɨŋwɨ'yo da'nɨ ‘We' ro'nɨŋwa'onerɨnɨ.’ nɨrɨro yapɨ' nɨwiepɨsiro rarɨgɨ'oyɨ'ne' ai' Gorɨxo amɨpi' segɨ' xwioxɨ'yo i'nɨmɨ imo'nɨŋɨ'pɨ nɨpɨnɨ nɨjɨ'a' imo'nɨnɨ. Amɨpi' na'nɨ a'ma' ‘Rɨpɨ aya' tɨ'ŋɨ'pɨ imo'nɨnɨ.’ rɨ'a'pɨyɨ' Gorɨxoya' sɨŋwɨ'yo da'nɨ xwɨrɨ'a' winarɨŋɨ'yɨ' imo'nɨnɨ.
42016016	Gorɨxo Ebɨrɨ'amo xɨ'omɨ dɨŋɨ' nɨwɨkwɨ'rorɨ pi'ra'nɨŋɨ' xɨ'darɨŋagɨ na'nɨ re urɨŋɨnigɨnɨ, ‘Dɨxɨ' sea'rɨ'awe' a'ma' obaxɨ' nimo'ga u'ɨ'a'yɨ' gɨ' aya' tɨ'ŋɨ'nɨŋɨ' nimo'ga upɨ'rɨ'a'rɨnɨ.’ urɨŋɨ' eŋagɨ na'nɨ Moseso tɨ'nɨ wɨ'a' ro'kiamoagɨ'a'wa tɨ'nɨ apɨ na'nɨ Bɨkwɨ'yo nɨrɨro eagɨ'a'rɨnɨ. Seyɨ'ne' pɨ'ne' apɨ nɨseare'wapɨya bɨgɨ'a'rɨnɨ. E nerɨ aiwɨ Jono wayɨ' nɨneameaia uŋo nɨre'morɨ'na' xwɨyɨ'a' yayɨ' seainɨpaxɨ'pɨ re searayiŋɨnigɨnɨ, ‘Seyɨ'ne' Gorɨxoya' xwioxɨ'yo pa'wipɨ'rɨ na'nɨ ɨ'wɨ' yarɨgɨ'a'pɨ rɨ'wɨ'mɨnɨ nɨmamoro nɨsanɨro ŋwea'ɨ'rɨxɨnɨ.’ searayiŋɨnigɨnɨ. A'ma' nɨ'nɨ aŋɨ' ayo'mɨnɨ eŋɨ' tɨ'nɨ o'ɨ' nimo'a pa'wianɨro yarɨŋoɨ.
42016017	E nerɨ aiwɨ amɨpi' nɨ'nɨ Moseso tɨ'nɨ wɨ'a' ro'kiamoagɨ'a'wa tɨ'nɨ Gorɨxoya' Bɨkwɨ'yo eagɨ'a'pɨ bɨ onɨmia'pɨ ai' surɨ'ma' imo'nɨnɨ'a'manɨ. Awa nɨrɨro eagɨ'a'pa xɨxenɨ imo'nɨnɨ'a'rɨnɨ. Aŋɨ'na tɨ'nɨ xwɨ'a' rɨri' tɨ'nɨ ananɨ anɨpa' nimo'nɨrɨ aiwɨ Bɨkwɨ' Gorɨxoya' ŋwɨ' ikaxɨ' ea'nɨŋɨ'pɨ anɨpa' imo'nɨpaxɨ' menɨnɨ.
42016018	Go go xegɨ' xiepi' xa'mɨ meaŋi'mɨ emɨ nɨmorɨ a'mɨ wi'nɨ nɨmearɨ'na'yɨ' ayɨ' ɨ'wɨ' inarɨŋiɨ. Go go apɨxɨ' a'ma' wo nɨmearɨ emɨ moŋi'mɨ nɨmearɨ'na'yɨ' ayɨ' enɨ ɨ'wɨ' inarɨŋiɨ.” urɨŋɨnigɨnɨ.
42016019	Jisaso a'ma' ayo re urɨŋɨnigɨnɨ, “A'ma' wo amɨpi' mɨmu'ro'nɨŋo —O nɨgwɨ' xwe' tɨ'gɨ'a'wa rapɨrapɨ' awiaxɨ'nɨ yi'narɨgɨ'a'pa i'ni'na' rapɨrapɨ' ayɨ'a' rɨŋɨ'nɨ nɨyi'nɨrɨ sɨ'a' ayɨ' ayo aiwa' naŋɨ'nɨ nɨnɨrɨ anɨŋɨ' sɨrɨ' munɨ' ŋweaŋa'na'
42016020	a'ma' wa wigɨ' a'ma' wo xegɨ' yoɨ' Rasarasoyɨ rɨnɨŋo —O uyi'peayɨ' imo'nɨŋa'na' uranɨ' xegɨ' wi' pɨpɨ'rɨmɨ'o' eŋorɨnɨ. Omɨ nɨmea'mɨ nɨbɨro amɨpi' mɨmu'ro'nɨŋoya' a'kɨŋa' ɨ'wi' e wɨ'ra'rɨgɨ'orɨnɨ.
42016021	Amɨpi' mɨmu'ro'nɨŋo i'kwiaŋwɨ'yo e'ɨ' nɨŋwearɨ aiwa' nɨnɨrɨ yunɨ'pia pie'ro'ɨ'yɨ' uranɨ' tɨ'ŋo ‘Mɨmea'nɨ' oemɨnɨ.’ nɨyaiwirɨ yarɨ'na' sɨ'wi' wi' nɨbayiro xegɨ' uranɨ'yo ai'wɨ' meayigɨ'awixɨnɨ.
42016022	Uyi'peayo rɨxa nɨpe'agɨ aŋɨ'najɨ' Gorɨxoya'yɨ' oya' dɨŋɨ'pɨ nɨmea'mɨ nɨyiro Ebɨrɨ'amo tɨ'ŋɨ' e wa'rɨgɨ'awixɨnɨ. Amɨpi' mɨmu'ro'nɨŋo enɨ pe'agɨ omɨ enɨ xwɨ'a' nɨweya'rɨma'na' eŋa'na'
42016023	o rɨ'a' anɨŋɨ' wearɨŋɨ'yo da'nɨ rɨ'nɨŋɨ' xai'wɨ' inarɨ'na' sɨŋwɨ' anau'ɨ'yɨ' wɨnɨŋɨnigɨnɨ. Ebɨrɨ'amo na' jɨ'amɨ ŋweaŋa'na' Rasaraso xɨ'o tɨ'a'mɨnɨ kɨnɨmo'ne'napɨŋagɨ nɨwɨnɨrɨ
42016024	rɨ'aiwa' re urɨŋɨnigɨnɨ, ‘Arɨ'o Ebɨrɨ'ame, rɨ'a' tɨ' mɨmenɨŋwɨ' ayɨkwɨ' mɨnɨrarɨnɨnɨ. Rasarasomɨ re urowa're'napeɨ, “We' sɨ'mɨ'pɨnɨ iniɨgɨ'yo igɨ'a' nea'ma'na' ai'wɨ' imɨŋɨ' urɨnɨ na'nɨ wikwia'rauɨ.” urowa're'napeɨ.’ urɨ'agɨ ai'
42016025	Ebɨrɨ'amo re urɨŋɨnigɨnɨ, ‘Arɨ'oe, joxɨ sɨnɨ sɨŋoxɨ nɨŋwearɨ'na' amɨpi' naŋɨ'nɨ si'mearɨ Rasarasomɨ sɨpi'nɨ wi'mearɨ yagɨ'rɨnɨ. E nerɨ aiwɨ agwɨ o sa kikiɨ'a' yarɨ'na' joxɨ rɨ'nɨŋɨ' na'nɨ niwiea'nɨrɨ ŋweaŋɨnɨ.
42016026	Rɨpɨ enɨ pɨŋɨ' earɨri' segɨ' tɨ'a'mɨnɨ eadɨ'rorɨ negɨ' tɨ'a'mɨnɨ eadɨ'rorɨ eŋagɨ na'nɨ seyɨ'ne' wi' nene tɨ'a'mɨnɨ mɨxemo'napɨpaxɨ'rɨnɨ. Nene enɨ wi' seyɨ'ne' tɨ'a'mɨnɨ mɨxemo'napɨpaxɨ'rɨnɨ.’ urɨ'agɨ
42016027	rɨ'a' xai'wɨ' wea'narɨŋo re urɨŋɨnigɨnɨ, ‘Nionɨ tɨ'a'mɨnɨ Rasarasomɨ re na'nɨ urowa're'napɨpaxɨ' mepa eŋa'na'yɨ', waunɨ' rɨxɨŋɨ' re orɨrɨmɨnɨ, “Gɨ' a'poya' aŋɨ'mɨnɨ urowa'reɨ.” orɨrɨmɨnɨ.
42016028	Gɨ' nɨrɨxɨ'mea'owa we' bɨ nɨpɨnɨ imo'nɨgɨ'a'wa nionɨ rɨ'nɨŋɨ' meaarɨŋa' rɨ'mɨ da'nɨ bɨpɨ'rɨxɨnɨrɨ Rasaraso xwɨyɨ'a' nɨjɨ'a' wino urowa'reɨ.’ urɨ'agɨ aiwɨ
42016029	Ebɨrɨ'amo re urɨŋɨnigɨnɨ, ‘Awa rɨ'wamɨŋɨ' Moseso nɨrɨrɨ eaŋɨ' tɨ'nɨ wɨ'a' ro'kiamoagɨ'a'wa nɨrɨro eagɨ'a' tɨ'nɨ ananɨ ɨ'a' nɨroro nɨjɨ'a' imo'nɨpaxɨ'rɨnɨ. Xwɨyɨ'a' apɨ rɨnɨŋɨ'pimɨ ananɨ arɨ'a' wi'ɨ'rɨxɨnɨ.’ urɨ'agɨ ai'
42016030	rɨ'a' xai'wɨ' wea'narɨŋo re urɨŋɨnigɨnɨ, ‘Arɨ'o Ebɨrɨ'ame, xwɨyɨ'a' apimɨ arɨ'a' umo'nɨpaxɨ' meŋagɨ na'nɨ rɨrarɨŋɨnɨ. A'ma' pɨyɨ' wo nɨwia'pɨ'nɨmearɨ nɨjɨ'a' wi'a'na'yɨ', ananɨ arɨ'a' nɨwiro nɨsanɨro ŋweapaxɨ'rɨnɨ.’ urɨ'agɨ ai'
42016031	o re urɨŋɨnigɨnɨ, ‘Xwɨyɨ'a' Moseso nɨrɨrɨ eaŋɨ'pɨ tɨ'nɨ wɨ'a' ro'kiamoagɨ'a'wa nɨrɨro eagɨ'a'pɨ tɨ'nɨ arɨ'a' mumo'nɨpa nero'na'yɨ', a'ma' pɨyɨ' wo nɨwia'pɨ'nɨmearɨ nɨjɨ'a' wimɨnɨrɨ yarɨŋagɨ ai' ayɨ' arɨ'a' wi' wipaxɨ' menɨnɨ.’ urɨŋɨnigɨnɨ.” Jisaso xwɨyɨ'a' apɨ e urɨŋɨnigɨnɨ.
42017001	O xegɨ' wiepɨsarɨŋowamɨ re urɨŋɨnigɨnɨ, “A'ma' wi' wi' ɨ'wɨ' oe'poyɨnɨrɨ iwamɨ'o' nɨwi'wapɨyipɨ'rɨ'a aiwɨ a'ma' e wi'wapɨyi'ɨ'a'yɨ' aweyɨ! Sɨ'a' wɨyi ayɨ' majɨ'a' wo'rɨnɨ'a'rɨnɨ. Ayɨ' xeanɨŋɨ' rɨ'a' tɨ'ŋɨ' wi'meanɨ'a' eŋagɨ na'nɨ dɨŋɨ' sɨpi' wi'wɨnɨgɨnɨ.
42017002	Ayɨ' niai'wɨ' rɨpiamɨ nionɨ dɨŋɨ' nɨkwɨ'roanɨro yarɨgɨ'a'piamɨ pɨ'rɨ' wiai'kianɨro nero ɨ'wɨ' oe'poyɨnɨrɨ wi'wapɨyarɨ'na' Gorɨxo ‘Ayɨ' xwɨyɨ'a' mayɨ'rɨnɨ.’ mɨrɨ' rɨxa nɨpe'ma'na' eŋa'na' rɨ'nɨŋɨ' xwe' winɨ'a'rɨnɨ. Sɨnɨ niai'wɨ'piamɨ ɨ'wɨ' na'nɨ mɨwiepɨsipa eŋa'na' a'ma' wa ayo ɨ'a' nɨxero sɨ'ŋa' xwe' wo siŋwɨ' tɨ'nɨ gwɨ' nɨja'rɨro rawɨrawa'yo nɨmamo'wa'rɨrɨ'na'yɨ', sɨpi' eŋagɨ aiwɨ rɨ'nɨŋɨ' Gorɨxo wimɨnɨrɨ eŋɨ'pɨ'nɨŋɨ' imo'nɨŋɨ'manɨ.
42017003	Ayɨna'nɨ pi'ra'nɨŋɨ' e'ɨ'rɨxɨnɨ. “Joxɨ a'ma' wo, Gorɨxomɨ nɨxɨ'dɨrɨ na'nɨ rɨrɨxɨ'mea' imo'nɨŋo ɨ'wɨ' si'a'na'yɨ' mɨxɨ' urɨ'ɨrɨxɨnɨ. O rɨxa dɨŋɨ' neyi'rorɨ nɨsanɨrɨ nerɨ'na'yɨ' ɨ'wɨ' si'ɨ'pɨ yokwarɨmɨ' nɨwiirɨ ‘Ananɨrɨnɨ.’ urɨ'ɨrɨxɨnɨ.
42017004	O ɨ'wɨ' nɨsirɨ piaxɨ' wea'narɨŋagɨ na'nɨ nɨbɨrɨ ‘Rɨxa dɨŋɨ' neyi'rorɨ ɨ'wɨ' a'mɨ wi'nɨ simɨ'a'manɨ.’ rɨre'mea'a'na' joxɨ yokwarɨmɨ' nɨwiirɨ ‘Ananɨrɨnɨ.’ urɨ'ɨrɨxɨnɨ. Sɨ'a' axɨ'yimɨ o si'ɨ'pa axɨ'pɨ we' wɨ'u'mɨ da'ŋɨ' wau' rɨre'meaayi'a'na'yɨ', joxɨ enɨ yokwarɨmɨ' wiayi'ɨrɨxɨnɨ.” urɨ'agɨ
42017005	wa'ɨ' wurɨmeiarɨgɨ'a'wa A'mɨna'omɨ re urɨgɨ'awixɨnɨ, “Joxɨ dɨŋɨ' rɨkwɨ'roarɨŋwa'yɨ' a'mɨ bɨ dɨŋɨ' rɨkwɨ'roanɨ na'nɨ neaiiɨ.” urɨ'agɨ'a
42017006	Jisaso re urɨŋɨnigɨnɨ, “Soyɨ'ne' nɨjɨ'a'rɨnɨ. Masɨte' aiwa' siyɨ' negɨ' omɨŋɨ'yo ɨwɨ' urarɨŋwa'yɨ' aga onɨmia'pia nerɨ aiwɨ segɨ' dɨŋɨ' nionɨ na'nɨ nɨkwɨ'roarɨgɨ'a'yɨ' ayɨ'nɨŋɨ' nerɨ'na'yɨ', ‘I'kɨ'a' xe' roxɨnɨ nɨyoa'mɨga rawɨrawa'yo e da'nɨ roɨ.’ ura'na'yɨ' ananɨ arɨ'a'nɨŋɨ' seainɨ'a'rɨnɨ. Amɨpi' ‘Nionɨ epaxɨ'manɨ.’ yaiwiarɨgɨ'a' ai' ananɨ epɨ'rɨ'a'rɨnɨ.
42017007	“E nerɨ ai' soyɨ'ne' woxɨ dɨxɨ' rɨna'i'nɨŋɨ' nimo'nɨrɨ omɨŋɨ' siiarɨŋɨ' wo xwɨ'a' nɨmirɨ yunɨ' ikike'mɨ' yarɨŋe da'nɨranɨ, sipɨsipɨ' pi'ra'nɨŋɨ' nɨme'ra warɨŋe da'nɨranɨ, pɨ'nɨ nɨwia'rɨmɨ nɨbɨrɨ re'mo'napa'na' joxɨ ‘Aya' tɨ'nɨ aŋɨ'nɨ nɨ'wiapɨrɨ nɨŋwearɨ aiwa' neɨ.’ urɨre'ɨnɨ? Oweoɨ, o sa dɨxɨ' rɨna'i'nɨŋɨ' omɨŋɨ' siiarɨŋo eŋagɨ na'nɨ
42017008	xa'mɨ re urɨrɨ'ɨnɨ, ‘Ami'na' aiwa' rɨ'a' nɨnɨyeairɨ dɨxɨ' rapɨrapɨ' nɨkɨ'kɨyinɨma'na' aiwa' nɨxerɨ niapa'na' nionɨ iniɨgɨ' nɨrɨ aiwa' nɨrɨ nema'na' eŋa'na' joxɨ rɨ'wɨ'yo nɨrɨ'ɨnɨ.’ urɨrɨ'ɨnɨ.
42017009	O joxɨ sekaxɨ' urɨ'ɨ'pɨ tɨ'nɨ xɨxenɨ sii'a'na' omɨ weyɨ' umerɨre'ɨnɨ? Oweoɨ, dɨxɨ' omɨŋɨ' siiarɨŋo eŋagɨ na'nɨ yayɨ' wirɨme'ɨnɨ.” Jisaso ewayɨ' xwɨyɨ'a' apɨ nurɨrɨ
42017010	re urɨŋɨnigɨnɨ, “Gɨ' seaiepɨsarɨŋa'oyɨ'ne' enɨ sekaxɨ' amɨpi' nionɨ searɨ'a'yɨ' xɨxenɨ nerɨ'na'yɨ' sea'yɨ e mimo'nɨpa nero re rɨ'ɨ'rɨxɨnɨ, ‘None xɨna'i'wane'nɨŋɨ' nimo'nɨrane oya' omɨŋɨ' wiiarɨŋwa'onenɨrɨnɨ. Omɨŋɨ' negɨ'nɨ nearɨ'ɨ'yɨ'nɨ eŋwa'rɨnɨ.’ rɨ'ɨ'rɨxɨnɨ.” urɨŋɨnigɨnɨ.
42017011	Jisaso Jerusaremɨ na'nɨ nurɨ Gariri pɨropenɨsɨ' tɨ'nɨ Samaria pɨropenɨsɨ' tɨ'nɨ mɨdɨmɨda'nɨ eŋa'na' o a'wɨnimanɨ nɨpurɨ'na'
42017012	aŋɨ' bimɨ re'mo'a'na' a'ma' we' wu'kau' peyɨyɨ' tɨ'gɨ'a'wa na' jɨ'amɨ nɨro'ma'na'
42017013	rɨ'aiwa' re urɨgɨ'awixɨnɨ, “Jisasoxɨ, negɨ' neamemearɨŋoxɨnɨ, none na'nɨ wa' orunɨnɨ.” urɨ'agɨ'a
42017014	o sɨŋwɨ' nɨwɨnɨrɨ'na' re urɨŋɨnigɨnɨ, “Soyɨ'ne' nuro apaxɨ'pa'nɨŋɨ' imo'nɨgɨ'a'wamɨ sɨwa' winau'poyɨ.” urɨ'agɨ awa sɨnɨ o'ɨ' e warɨ'na' re eŋɨnigɨnɨ. Wigɨ' wara' naŋɨ' imo'nɨŋɨnigɨnɨ.
42017015	Naŋɨ' imo'na'na' awa wo wenɨŋɨ' inɨ'ɨ'yɨ' wɨnɨŋɨnigɨnɨ. Xegɨ' wara' naŋɨ' imo'nɨŋagɨ nɨwɨnɨrɨ nɨkɨnɨmo'nɨmɨ nurɨ Gorɨxomɨ yayɨ' numerɨ'na' rɨ'aiwa'nɨŋɨ' nɨra nurɨ
42017016	Jisasoya' sɨkwɨ' tɨ'ŋɨ' e nɨpɨ'ki'nɨmearɨ omɨ yayɨ' wiŋɨnigɨnɨ. A'ma' oyɨ' Samariayɨ' worɨnɨ.
42017017	O yayɨ' wiarɨ'na' Jisaso a'ma' e ro'wapɨgɨ'a'yo re urɨŋɨnigɨnɨ, “A'ma' we' wu'kau' naŋɨ' imo'nɨ'awixɨnɨ. Wɨ'a gɨmɨnɨrɨnɨ?
42017018	Pi' na'nɨ a'ma' aŋɨ' mɨda'ŋɨ' ronɨ Gorɨxomɨ yayɨ' umemɨnɨrɨ bɨŋoɨ? Wɨ'a Judayowa a'mɨ mɨbɨpa pi' na'nɨ e'oɨ?” nurɨrɨ
42017019	Samariaomɨ re urowa'rɨŋɨnigɨnɨ, “Nɨwia'pɨ'nɨmea'mɨ uɨ. Joxɨ dɨŋɨ' nɨnɨkwɨ'rorɨŋɨ'pimɨ da'nɨ erɨ'kiemea'nɨ'ɨnɨ.” urowa'rɨŋɨnigɨnɨ.
42017020	Parisiowa “Gorɨxoya' dɨŋɨ' tɨ'nɨ a'ma' nene yea'yɨ' neayimɨxemeanɨ'a na'nɨ gi'na' arɨ'owaya' xwɨ'a' piaxɨ'yo da'nɨ iwiaronɨ'a'rɨ'anɨ?” nɨyaiwiro Jisasomɨ yarɨŋɨ' re wigɨ'awixɨnɨ, “Gorɨxo xwioxɨ'yo mɨmea'mɨ' nerɨ neameŋweanɨ'a'pɨ gi'na' imo'nɨnɨ'a'rɨnɨ?” Yarɨŋɨ' e wi'agɨ'a na'nɨ o re urɨŋɨnigɨnɨ, “Sɨ'mɨmajɨ'o'nɨŋɨ' seainarɨ'na' sɨŋwɨ' nɨwɨnɨro re rɨpɨ'rɨ'a'manɨ, ‘Gorɨxo xwioxɨ'yo mɨmea'mɨ' nerɨ neameŋweanɨ'a'pɨ rɨxa ri'yɨ'rɨnɨ.’ rɨpɨ'rɨ'a'manɨ.” nurɨrɨ
42017021	“A'ma' Gorɨxoya' dɨŋɨ' tɨ'nɨ yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o negɨ' tɨ'nɨ a'wɨnɨmɨ re riwo rɨronɨ?” oyaiwi'poyɨnɨrɨ re urɨŋɨnigɨnɨ, “Wi' re rɨpɨ'rɨ'a'manɨ, ‘Sɨŋwɨ' wɨnɨ'poyɨ. Ri'yɨ'rɨnɨ. Sɨŋwɨ' wɨnɨ'poyɨ. Jɨ'iyɨ'rɨnɨ.’ rɨpɨ'rɨ'a'manɨ. Ayɨ' rɨpɨ na'nɨ seararɨŋɨnɨ. Gorɨxo xwioxɨ'yo mɨmea'mɨ' nerɨ seameŋwea'wɨnɨgɨnɨrɨ yarɨŋo rɨxa seyɨ'ne' tɨ'nɨ a'wɨnɨmɨ re roŋɨ' eŋagɨ na'nɨ rarɨŋɨnɨ.” nurɨrɨ
42017022	xegɨ' wiepɨsarɨŋowamɨ re urɨŋɨnigɨnɨ, “Rɨ'we'na' soyɨ'ne' ‘Sɨ'a' a'ma' imo'nɨŋo a'mɨ sɨŋa'nɨ nimo'nɨrɨ emenɨ'a'yi aŋɨ'nɨ oimo'nɨnɨ.’ yaiwipɨ'rɨ'a' aiwɨ aŋɨ'nɨ imo'nɨ'agɨ sɨŋwɨ' wɨnɨpɨ'rɨ'a'manɨ.
42017023	A'ma' wi' nionɨ na'nɨ ‘Sɨŋwɨ' wɨnɨ'poyɨ. Jɨ'iworɨnɨ. Sɨŋwɨ' wɨnɨ'poyɨ. Riworɨnɨ.’ seara'na'yɨ', nepa neararɨŋoɨnɨrɨ nu'mɨ muxɨ'dɨpa e'ɨ'rɨxɨnɨ.
42017024	A'piaŋwɨ' nerɨ'na' wɨ'a' aŋɨ' ɨkwɨ'ro'nɨŋɨ' nɨmɨnɨ o'kiarɨŋɨ'pa a'ma' imo'nɨŋa'onɨ nɨweapɨrɨ'na' a'ma' nɨ'nɨya' sɨŋwɨ'yo da'nɨ sɨŋa'nɨ imo'nɨmɨ'a' eŋagɨ na'nɨ nu'mɨ mupa e'ɨ'rɨxɨnɨ.
42017025	Xa'mɨ a'ma' agwɨ ri'na' ŋweagɨ'a'yɨ' rɨ'wɨ' nɨmo'a'na' nionɨ rɨ'nɨŋɨ' xwe' wi' mea'mɨ'a'rɨnɨ.
42017026	A'ma' eŋi'na' Nowao tɨ'ŋɨ' i'na' ne'ra wagɨ'a'pa a'ma' imo'nɨŋa'onɨ weapɨmɨnɨrɨ yarɨ'na' axɨ'pɨ epɨ'rɨ'a'rɨnɨ.
42017027	Ayɨ' ‘Gorɨxo iniɨgɨ' waxɨ' tɨ'nɨ xwɨrɨ'a' wi' neaikɨxenɨ'a'manɨ.’ nɨyaiwiro o na'nɨ dɨŋɨ' pea' nɨmoro aiwa' nɨro iniɨgɨ' nɨro ne'ra nuro apɨxɨ' nɨŋwɨra'ra uro nɨmea'ga uro yarɨ'na' Nowao rɨxa sɨpɨxɨ'yo i'nɨmɨ pa'wi'a'na' re eŋɨnigɨnɨ. Iniɨgɨ' waxɨ' xwe' nɨro'ga nɨwia'pɨ'nɨmearɨ oxɨ' apɨxɨ' nɨ'nɨ iniɨgɨ' namigɨ'awixɨnɨ.
42017028	Nowao tɨ'ŋɨ' i'na' da'nɨ na' rɨ'wɨ'yo Roto tɨ'ŋɨ' i'na' enɨ Sodomɨ ŋweagɨ'a'yɨ' axɨ'pɨ e yagɨ'a'rɨnɨ. Ayɨ' enɨ Gorɨxo na'nɨ dɨŋɨ' pea' nɨmoro aiwa' nɨga uro iniɨgɨ' nɨga uro nero amɨpi' bɨ bɨ' niga uro omɨŋɨ' ne'ra uro aŋɨ' nɨmɨra uro yarɨ'na' re eŋɨnigɨnɨ.
42017029	Sɨ'a' Roto Sodomɨ pɨ'nɨ nɨwia'rɨmɨ e'ɨ' u'ɨ'yimɨ Gorɨxoya' dɨŋɨ' tɨ'nɨ rɨ'a' tɨ'nɨ sɨ'ŋa' tɨ'nɨ aŋɨ'namɨ da'nɨ nɨpie'rorɨ a'ma' aŋɨ' apimɨ ŋweagɨ'a'yɨ' nɨ'nɨ rɨ'a' nɨŋɨnigɨnɨ.
42017030	Rɨ'we'na' enɨ a'ma' axɨ'pɨ e ne'ra nuro ‘Gorɨxomɨ xewaxo nɨweapɨnɨ'a'manɨ.’ nɨyaiwia warɨ'na' a'ma' imo'nɨŋa'onɨ sɨŋa'nɨ imo'nɨmɨ'a'rɨnɨ.
42017031	Sɨ'a' ayimɨ a'ma' aŋɨ' pa'kɨ'kɨ' nɨmɨrɨga peyiŋɨ'yo sea'yɨ eŋiwa'mɨ ŋweagɨ'a' gɨyɨ' gɨyɨ' nɨwepɨ'nɨro ‘Nɨgɨ' iyɨ'a' ɨ'a' aŋɨ' xwɨ'a' eŋɨ'wa'mɨ weŋɨ'yɨ' nɨmea'mɨ e'ɨ' oumɨnɨ.’ nɨyaiwiro mɨpa'wipa e'ɨ'rɨxɨnɨ. Aiwa' omɨŋɨ'yo yarɨgɨ'a' gɨyɨ' gɨyɨ' enɨ wigɨ' amɨpi' meaanɨro na'nɨ a'mɨ aŋɨ' tɨ'ŋɨ' e na'nɨ mupa e'ɨ'rɨxɨnɨ.
42017032	Rotomɨ xiepi' na'nɨ dɨŋɨ' oseainɨnɨ. I' xegɨ' iyɨ'a' ɨ'a' amɨpi' na'nɨ dɨŋɨ' sɨpi' wi'agɨ nɨkɨnɨmo'nɨrɨ wenɨŋɨ' e'ɨ'yɨ' re eŋɨnigɨnɨ. Nɨperɨ sɨ'ŋa' imo'nɨŋɨnigɨnɨ.
42017033	A'ma' xegɨ' amɨpi' dɨŋɨ' tɨ'ŋɨ'pɨ na'nɨnɨ dɨŋɨ' mo'ɨ' go go o dɨŋɨ' nɨyɨmɨŋɨ' imo'nɨŋɨ' anɨŋɨ' ŋweanɨ'a na'nɨpɨ sɨxɨ' i'nɨnɨ'a'manɨ. A'ma' xegɨ' amɨpi' dɨŋɨ' tɨ'ŋɨ'pɨ na'nɨ ai' ‘Pi' enɨŋoɨ!’ yaiwi'ɨ' go go o dɨŋɨ' nɨyɨmɨŋɨ' imo'nɨŋɨ'pɨ anɨŋɨ' ŋweanɨ'a na'nɨ sɨxɨ' i'nɨnɨ'a'rɨnɨ.
42017034	Sɨ'a' a'ma' imo'nɨŋa'onɨ weapɨmɨ'a'yimɨ a'ma' wau' aŋɨ' i'kwiaŋwɨ'yo sa' weŋa'na' Gorɨxoya' aŋɨ'najowa wɨ'o, Gorɨxomɨ dɨŋɨ' wɨkwɨ'roarɨŋomɨ nɨwirɨmearo wɨ'o dɨŋɨ' mɨwɨkwɨ'roarɨŋomɨ e wa'rɨpɨ'rɨ'a'rɨnɨ.
42017035	Ayimɨ apɨxɨ' wi'pau' enɨ pɨrawa' yunɨ' ikɨxe'mɨ' yarɨ'na' wɨ'i'mɨ nɨwirɨmearo wɨ'i'mɨ e wa'rɨpɨrɨ'a'rɨnɨ.
42017036	[A'ma' wau' enɨ omɨŋɨ'yo yarɨ'na' wɨ'omɨ nɨwirɨmearo wɨ'omɨ wa'rɨpɨ'rɨ'a'rɨnɨ.”] Jisaso e urɨ'agɨ
42017037	xegɨ' wiepɨsarɨŋowa re urɨgɨ'awixɨnɨ, “A'mɨna'oxɨnɨ, joxɨ neararɨŋɨ'pɨ gɨmɨ imo'nɨnɨ'a'rɨnɨ?” urɨ'agɨ'a Jisaso “O weapɨnɨ'e na'nɨ a'ma' a'waŋɨ' wi' nearɨpaxɨ' menɨnɨ. A'ma' nɨ'nɨ sɨŋwɨ' tɨ'nɨ wɨnɨpɨ'rɨ'a'rɨnɨ.” oyaiwi'poyɨnɨrɨ ewayɨ' xwɨyɨ'a' re urɨŋɨnigɨnɨ, “Pɨyɨ' weŋe apurɨ' obaxɨ' pe'narɨŋɨ'rɨnɨ.” urɨŋɨnigɨnɨ.
42018001	Jisaso xegɨ' wiepɨsarɨŋowa Gorɨxomɨ xwɨyɨ'a' rɨrɨmɨ' nɨwirɨ'na' anɨŋɨ' winɨ'agɨ pɨ'nɨ wia'rɨpɨ'rɨxɨnɨrɨ ewayɨ' xwɨyɨ'a' bɨ nurɨrɨ
42018002	re urɨŋɨnigɨnɨ, “Aŋɨ' bimɨ opisɨ' aŋɨ'yo da'nɨ xwɨrɨxɨ' eyeyi'ro'mɨ' yarɨŋɨ' wo —O Gorɨxo na'nɨ wa'yɨ' mepa erɨ a'ma' nɨ'nɨyo dɨŋɨ' sɨpi' mɨwipa erɨ yarɨŋorɨnɨ.
42018003	Omɨ apɨxɨ' anɨ' wi' —I' enɨ aŋɨ' apimɨ da'ŋi'rɨnɨ. I' i'ni'na' o tɨ'ŋɨ' e na'nɨ nɨbayirɨ re urayiŋɨnigɨnɨ, ‘A'ma' nii'nɨ pɨ'ne' nɨmeararɨgɨ'a'yɨ' joxɨ tɨ'nɨ nɨrorai saŋɨ' nɨnɨra'pɨrɨ xwɨrɨxɨ' bɨ oyaiyɨ.’ urayi'agɨ ai'
42018004	o ‘Saŋɨ' mura'pɨpa oemɨnɨ.’ nɨyaiwia nu'ɨsa'na' rɨ'we'na' i' na'nɨ rɨxa anɨŋɨ' winɨ'agɨ re yaiwiŋɨnigɨnɨ, ‘Nionɨ Gorɨxo na'nɨ wa'yɨ' me' nerɨ a'ma'yo dɨŋɨ' sɨpi' mɨwiarɨŋa'onɨ aiwɨ
42018005	apɨxɨ' anɨ' i' anɨŋɨ' nimoayarɨŋagɨ nionɨ i' anɨŋɨ' minɨ' bayarɨ'na' anɨŋɨ' ninɨnɨgɨnɨrɨ i'mɨ oumearo'mɨnɨ.’ yaiwiŋɨnigɨnɨ.”
42018006	Jisaso ewayɨ' xwɨyɨ'a' e nurɨrɨ re urɨŋɨnigɨnɨ, “A'ma' xwɨrɨxɨ' eyeyi'ro'mɨ' yarɨŋɨ' sɨpi'o eŋɨ'pɨ na'nɨ dɨŋɨ' mo'poyɨ.
42018007	O a'ma' sɨpi'o aiwɨ apɨxɨ' ani' i'ni'na' bayarɨŋagɨ na'nɨ saŋɨ' ura'pɨŋɨnigɨnɨ. Gorɨxo a'ma' o'nɨŋɨ' wi' mimo'nɨŋagɨ ai' re rɨyaiwiarɨŋoɨ, ‘Gorɨxo a'ma' xɨ'o xegɨ'nɨ eyi'roŋɨ'yɨ' omɨ a'rɨ'wɨyiranɨ, ikwa'wɨyiranɨ, “Joxɨ saŋɨ' neara'peɨ.” urayarɨ'na'yɨ' o kikiɨ'a' ne'ra nu'ɨsa'na' na' rɨ'wɨ'yo da'nɨ saŋɨ' ura'pɨnɨgɨnɨ.’ rɨyaiwiarɨŋoɨ?
42018008	Oweoɨ! ‘Aŋɨ'nɨ saŋɨ' ura'pɨnɨ'a'rɨnɨ.’ seararɨŋɨnɨ. E nerɨ aiwɨ a'ma' imo'nɨŋa'onɨ nɨweapɨrɨ'na' a'ma' sɨnɨ dɨŋɨ' nɨnɨkwɨ'roro yarɨŋagɨ'a sɨŋwɨ' wɨnɨmɨ'a'rɨ'anɨ? Rɨxa pɨ'nɨ nɨnɨwia'rɨmɨ warɨŋagɨ'a wɨnɨmɨ'a'rɨ'anɨ? Ayɨna'nɨ pi'ra'nɨŋɨ' dɨŋɨ' mo'poyɨ.” urɨŋɨnigɨnɨ.
42018009	O ewayɨ' xwɨyɨ'a' rɨpɨ enɨ wanɨ dɨŋɨ' nɨkwɨ'ro'nɨro “None we' ro'nɨŋwa'onerɨnɨ.” yaiwiro a'ma' wi'yo peayɨ' nɨwianɨro “Sɨpi'owarɨnɨ.” yaiwiro yarɨgɨ'a'yo nurɨrɨ'na' re urɨŋɨnigɨnɨ,
42018010	“A'ma' wau' —Wɨ'o Parisiorɨnɨ. Wɨ'o takisɨ' na'nɨ nɨgwɨ' neara'parɨŋorɨnɨ. Awau' Gorɨxomɨ xwɨyɨ'a' rɨrɨmɨ' wianɨri na'nɨ aŋɨ' Gorɨxo na'nɨ naŋwɨ' rɨdɨyowa' yarɨgɨ'iwa'mɨ na'nɨ axi'na' nuri
42018011	Parisio xegɨ'pɨ aŋwɨ e nɨro'ma'na' xegɨ' dɨŋɨ' tɨ'nɨ i'nɨmɨ da'nɨ re rɨrɨmɨ' wiŋɨnigɨnɨ, ‘Gorɨxoxɨnɨ, nionɨ a'ma' wa yapɨ sɨpi'onɨ meŋagɨ na'nɨ yayɨ' osimɨnɨ. Wa yapɨ a'ma'yo ɨ'wɨ' ura'parɨŋa'onɨmanɨ. Wa yapɨ rɨkɨkɨrɨ'o' yarɨŋa'onɨmanɨ. Wa yapɨ apɨxɨ' tɨ'nɨ ɨ'wɨ' inarɨŋa'onɨmanɨ. Takisɨ' na'nɨ nɨgwɨ' neara'parɨŋɨ' dao yapɨ mimo'nɨŋɨnɨ. Ayɨna'nɨ yayɨ' osimɨnɨ.
42018012	Sabarɨ'a' ayɨ' ayo sɨ'a' wɨyau'mɨ aiwa' ŋwɨ'a' ŋwɨra'rɨnarɨŋa'onɨrɨnɨ. Amɨpi' nionɨ mea'a'yɨ' enɨ yaŋɨ' nɨmerɨ we' wu'kau' eŋa'na' wo joxɨ na'nɨ tarɨŋa'onɨrɨnɨ.’ Parisio Gorɨxomɨ e urarɨ'na'
42018013	takisɨ' na'nɨ nɨgwɨ' ura'parɨŋo na' jɨ'amɨnɨ e nɨro'ma'na' piaxɨ' wea'narɨŋagɨ na'nɨ sɨŋwɨ' nɨmɨ'eyoarɨ aŋɨ'namɨ manɨ' aya' ɨ'a' nɨxɨrɨnɨma'na' Gorɨxomɨ rɨrɨmɨ' re wiŋɨnigɨnɨ, ‘Gorɨxoxɨnɨ, nionɨ ɨ'wɨ' yarɨŋa'onɨrɨnɨ. Wa' nɨwianeɨ.’ urɨŋɨnigɨnɨ.” Jisaso ewayɨ' xwɨyɨ'a' e nurɨrɨ
42018014	re urɨŋɨnigɨnɨ, “A'ma' o Gorɨxoya' sɨŋwɨ'yo da'nɨ we' ro'nɨŋɨ' nimo'nɨmɨ xegɨ' aŋɨ' e na'nɨ u'agɨ aiwɨ wɨ'o we' ro'nɨŋɨ' mimo'nɨŋɨnigɨnɨ. A'ma' go go xewanɨŋo sea'yɨ e menɨ'oyɨ' Gorɨxo xwɨ'a'mɨ imɨxɨnɨ'a'rɨnɨ. Go go ‘Sɨpi'onɨrɨnɨ.’ nɨyaiwirɨ i'nɨmɨ imo'nɨ'oyɨ' Gorɨxo sea'yɨ e umenɨ'a'rɨnɨ.” urɨŋɨnigɨnɨ.
42018015	Wiepɨsarɨŋowa a'ma' wi' wigɨ' niai'wɨ'piamɨ Jisaso we' owikwia'rɨnɨrɨ nɨmea'mɨ barɨŋagɨ'a nɨwɨnɨro “Nɨmea'mɨ mɨbɨpanɨ.” uranɨro yarɨŋagɨ'a Jisaso sɨŋwɨ' e nɨwɨnɨrɨ
42018016	niai'wɨ'piamɨ rɨ'aiwa' “Bɨ'poyɨ.” nurɨrɨ wiepɨsarɨŋowamɨ re urɨŋɨnigɨnɨ, “A'ma' niai'wɨ' onɨmia'pia xanɨyau'mɨ dɨŋɨ' nɨwɨkwɨ'roro yarɨgɨ'a'pa Gorɨxomɨ dɨŋɨ' wɨkwɨ'ro'ɨ'a'yɨ' o xwioxɨ'yo mɨmea'mɨ' nerɨ pi'ra'nɨŋɨ' umeŋweanɨ'a' eŋagɨ na'nɨ niai'wɨ' rɨpia xe obɨ'poyɨnɨrɨ sɨŋwɨ' wɨnɨ'poyɨ. Pɨ'rɨ' mɨwiai'kipa e'poyɨ.
42018017	‘A'ma' go go niai'wɨ' onɨmia'pia'nɨŋɨ' mimo'nɨpa erɨ Gorɨxomɨ yea'yɨ' murɨ'nɨpa erɨ nerɨ'na'yɨ', oya' xwioxɨ'yo wi' nɨpa'wiro ŋweapɨ'rɨ'a'manɨ.’ seararɨŋɨnɨ.” urɨŋɨnigɨnɨ.
42018018	Judayɨ' a'mɨna' wo nɨwi'mearɨ yarɨŋɨ' re wiŋɨnigɨnɨ, “Neare'wapɨyarɨŋɨ' naŋoxɨnɨ, nionɨ pi' nerɨ'na' dɨŋɨ' nɨyɨmɨŋɨ' tɨ'ŋa'onɨ anɨŋɨ' i'ni'na' ŋwea'mɨ'a na'nɨ imo'nɨmɨ'a'rɨnɨ?” yarɨŋɨ' e wi'agɨ
42018019	Jisaso a'ma' o “Xɨ'o enɨ naŋo eŋagɨ na'nɨ Gorɨxo tɨ'nɨ xɨxenɨ imo'nɨŋorɨ'anɨ?” oyaiwinɨrɨ re urɨŋɨnigɨnɨ, “Joxɨ pi' na'nɨ ‘Naŋoxɨnɨ' nɨrarɨŋɨnɨ? A'ma' nɨyonɨ na'nɨ Gorɨxonɨ naŋɨ' imo'nɨnɨ.
42018020	Ŋwɨ' ikaxɨ' ea'nɨŋɨ'pɨ joxɨ nɨjɨ'a'rɨnɨ. ‘Apɨxɨ' tɨ'nɨ ɨ'wɨ' minɨpanɨ. Nɨwia'pɨ'nɨmearɨ a'ma' mɨpɨkipanɨ. Ɨ'wɨ' mɨmeapanɨ. A'ma' wo na'nɨ xwɨyɨ'a' nɨyima'ro'nɨrɨ yapɨ' murɨpanɨ. Rɨnɨyau'mɨ we'yo merɨ'ɨnɨ.’ Ŋwɨ' ikaxɨ' e ea'nɨŋɨ'pɨ joxɨ nɨjɨ'a'rɨnɨ.” urɨ'agɨ
42018021	yarɨŋɨ' wi'o re urɨŋɨnigɨnɨ, “Nionɨ sɨnɨ niai'wɨ' imo'nɨŋae' da'nɨ nɨpɨnɨ nɨme'ra bɨŋa'rɨnɨ.” urɨ'agɨ
42018022	Jisaso arɨ'a' e nɨwirɨ re urɨŋɨnigɨnɨ, “Ŋwɨ' ikaxɨ' apɨ pi'ra'nɨŋɨ' nɨme'ra nɨbɨrɨ ai' bɨ sɨnɨ meŋɨ'rɨnɨ. Dɨxɨ' iyɨ'a' ɨ'a' amɨpi' nɨ'nɨ nɨgwɨ' na'nɨ bɨ' nema'na' a'ma' uyi'peayɨ'yo mɨnɨ nɨwia nurɨ'na'yɨ', aŋɨ'namɨ amɨpi' aya' tɨ'ŋɨ' tɨ'ŋoxɨ imo'nɨrɨ'a'rɨnɨ. E nema'na' nɨbɨrɨ nionɨ nɨxɨ'dɨ'ɨrɨxɨnɨ.” urɨ'agɨ ai'
42018023	o arɨ'a' e nɨwirɨ'na' amɨpi' xwe' wi' mɨmu'ro'nɨŋo eŋagɨ na'nɨ aga xwioxɨ'yo da'nɨ dɨŋɨ' rɨ'a' nuxerɨ xwɨrɨ'a' nimo'nɨrɨ kɨpɨŋɨ' nɨyirɨ roŋagɨ
42018024	Jisaso e nɨwɨnɨrɨ re rɨŋɨnigɨnɨ, “A'ma' amɨpi' mɨmu'ro'nɨgɨ'a'yɨ' nene Gorɨxomɨ nuxɨ'dɨrane oya' xwioxɨ'yo pa'wianɨ na'nɨ anɨŋɨ' minɨ' oyaneyɨnɨrɨ nero aiwɨ nɨpa'wipaxɨ' mimo'nɨŋoɨ.
42018025	Kamerɨ' eŋɨ' rapɨrapɨ' gwɨ' kiwearɨgɨ'a' o'ɨ' ayɨkwɨnimɨ pa'wipaxɨ' mimo'nɨnɨ. A'ma' amɨpi' mɨmu'ro'nɨgɨ'a'yɨ' kamerɨ' eŋɨ' o'ɨ'yimɨ mɨpa'wipa yarɨŋɨ'yɨ' yapɨ Gorɨxoya' xwioxɨ'yo nɨpa'wiro ŋweapaxɨ' mimo'nɨŋoɨ.” rɨ'agɨ
42018026	a'ma' e nɨŋwea'ma'na' arɨ'a' wigɨ'a'yɨ' —Judayɨ' nɨ'nɨ “Amɨpi' mɨmu'ro'nɨgɨ'a'yɨ' Gorɨxoya' dɨŋɨ' tɨ'nɨ amɨpi' meaarɨŋagɨ'a na'nɨ Gorɨxo yayɨ' winarɨnɨ.” yaiwiagɨ'a'yɨ'rɨnɨ. A'ma' e nɨŋwea'ma'na' arɨ'a' wigɨ'a'yɨ' ududɨ' winɨ'agɨ omɨ re urɨgɨ'awixɨnɨ, “Joxɨ nearɨ'ɨ'pɨ nepa eŋa'na'yɨ', Gorɨxo a'ma' gɨyo yea'yɨ' uyimɨxemeanɨ'a'rɨ'anɨ?” urɨ'agɨ'a aiwɨ
42018027	o re urɨŋɨnigɨnɨ, “Amɨpi' a'ma' mepaxɨ' imo'nɨŋɨ'yɨ' Gorɨxo ananɨ e nepaxɨ'rɨnɨ. Gorɨxo ananɨ a'ma' yea'yɨ' uyimɨxemeapaxɨ'rɨnɨ.” urɨ'agɨ
42018028	Pitao re urɨŋɨnigɨnɨ, “Ai, a'ma' o xegɨ' amɨpi' pɨ'nɨ mɨwia'rɨpa nerɨ rɨxɨ'dɨpaxɨ' mɨwimo'narɨŋagɨ aiwɨ none negɨ' aŋɨ' tɨ'nɨ amɨpi' nɨ'nɨ pɨ'nɨ nɨwia'rɨmɨ joxɨ nu'mɨ rɨxɨ'dɨŋwɨnɨ.” urɨ'agɨ
42018029	Jisaso awamɨ re urɨŋɨnigɨnɨ, “Gɨyɨ' gɨyɨ' nionɨ dɨŋɨ' nɨnɨkwɨ'roro wi'nɨyɨ' enɨ Gorɨxoya' xwioxɨ'yo pa'wi'ɨ'rɨxɨnɨrɨ wa'ɨ' rɨmepɨ'rɨ na'nɨ wigɨ' aŋɨ'ranɨ, xiepi'mɨranɨ, xexɨrɨ'mea'owamɨranɨ, xanɨyau'mɨranɨ, wigɨ' niai'wɨ'yoranɨ, pɨ'nɨ nɨwia'rɨmɨ nɨnɨxɨ'dɨrɨ'na'yɨ', anɨ'a' imo'nɨpɨ'rɨ'a'manɨ. Agwɨ ri'na' Gorɨxo ayɨ' pɨ'nɨ nɨwia'rɨmɨ u'ɨ'a' axɨ'pɨ wi'nɨ mɨnɨ nɨwima'na' a'ma' nɨ'nɨ mi' o'mo'mɨxɨmɨ' e'i'na' ayɨ' dɨŋɨ' anɨŋɨ' i'ni'na' ŋweapɨ'rɨ'a na'nɨ enɨ winɨ'a'rɨnɨ.” urɨŋɨnigɨnɨ.
42018030	Jisaso awamɨ re urɨŋɨnigɨnɨ, “Gɨyɨ' gɨyɨ' nionɨ dɨŋɨ' nɨnɨkwɨ'roro wi'nɨyɨ' enɨ Gorɨxoya' xwioxɨ'yo pa'wi'ɨ'rɨxɨnɨrɨ wa'ɨ' rɨmepɨ'rɨ na'nɨ wigɨ' aŋɨ'ranɨ, xiepi'mɨranɨ, xexɨrɨ'mea'owamɨranɨ, xanɨyau'mɨranɨ, wigɨ' niai'wɨ'yoranɨ, pɨ'nɨ nɨwia'rɨmɨ nɨnɨxɨ'dɨrɨ'na'yɨ', anɨ'a' imo'nɨpɨ'rɨ'a'manɨ. Agwɨ ri'na' Gorɨxo ayɨ' pɨ'nɨ nɨwia'rɨmɨ u'ɨ'a' axɨ'pɨ wi'nɨ mɨnɨ nɨwima'na' a'ma' nɨ'nɨ mi' o'mo'mɨxɨmɨ' e'i'na' ayɨ' dɨŋɨ' anɨŋɨ' i'ni'na' ŋweapɨ'rɨ'a na'nɨ enɨ winɨ'a'rɨnɨ.” urɨŋɨnigɨnɨ.
42018031	O xegɨ' wiepɨsarɨŋɨ' we' wu'kau' sɨkwɨ' wau' awamɨ jɨ'amɨnɨ e nɨmea'a numa'na' re urɨŋɨnigɨnɨ, “Jerusaremɨ na'nɨ warɨŋwɨnɨ. E re'mo'a'na' amɨpi' Gorɨxoya' xwɨyɨ'a' wɨ'a' ro'kiamoagɨ'a'wa a'ma' imo'nɨŋa'onɨ na'nɨ nɨrɨro eagɨ'a'pɨ xɨxenɨ ni'meanɨ'a'rɨnɨ.
42018032	Negɨ' Judayɨ' mɨyɨ' nɨrorɨ'ra'na' e'ma'yɨ' wa ɨ'a' nɨnɨxero ikayɨ'wɨ' nɨmearɨro iwaŋɨ' nɨme'pero reaŋwɨ' nu'rɨro
42018033	sɨkwɨ'a' ragɨ' pɨ'rɨ' nuyɨkiro nɨnima'na' nɨpɨkipɨ'rɨ'a'rɨnɨ. E nerɨ aiwɨ rɨxa sɨ'a' wɨyau' wɨyi o'ra'na' a'mɨ nɨwia'pɨ'nɨmea'mɨ'a'rɨnɨ.” a'waŋɨ' pi'ra'nɨŋɨ' e urɨ'agɨ aiwɨ
42018034	xwɨyɨ'a' apɨ awamɨ i'nɨmɨ'nɨŋɨ' imo'nɨŋagɨ na'nɨ nɨjɨ'a' wi' mimo'nɨpa nero xɨ'o rɨ'ɨ'yɨ' “Ayɨ' na'nɨ rɨ'a neararɨnɨ?” mɨyaiwigɨ'awixɨnɨ.
42018035	O aŋɨ' xegɨ' yoɨ' Jeriko rɨnɨŋɨ'pɨ tɨ'ŋɨ' e rɨ'mɨne re'moarɨ'na' a'ma' sɨŋwɨ' supa'rɨŋɨ' wo o'ɨ' maŋɨ'pa' tɨ'nɨ nɨŋwea'ma'na' a'ma' e pwarɨgɨ'a'yo aiwa' na'nɨ rɨxɨŋɨ' nurɨrɨ'na'
42018036	arɨ'a' wi'ɨ'yɨ' wiŋɨnigɨnɨ. Oxɨ' apɨxɨ' obaxɨ' ɨkwɨkwierɨ' pwarɨŋagɨ'a arɨ'a' nɨwirɨ yarɨŋɨ' re wiŋɨnigɨnɨ, “Pi' na'nɨ yarɨŋoɨ?” urɨ'agɨ
42018037	a'ma' wi' a'waŋɨ' re urɨgɨ'awixɨnɨ, “Nasaretɨ da'ŋɨ' Jisaso pwarɨŋagɨ yarɨŋoɨ.” urɨ'agɨ'a
42018038	o rɨ'aiwa' re rɨŋɨnigɨnɨ, “Jisasoxɨ, mɨxɨ' ina'yɨ' Depitomɨ xia'woxɨnɨ, joxɨ wa' nɨwianeɨ.” rarɨŋagɨ
42018039	a'ma' Jisasomɨ xa'mɨ umeagɨ'a'yɨ' o rɨ'aiwa' e rarɨŋagɨ arɨ'a' nɨwiro mɨxɨ' nurɨro “Pɨ'nɨ wia'reɨ.” urɨ'agɨ'a aiwɨ rɨ'aiwa' eŋɨ' tɨ'nɨ a'mɨ wi'nɨ wi'nɨ nɨrɨrɨ re rɨŋɨnigɨnɨ, “Jisasoxɨ, Depitomɨ xia'woxɨnɨ, joxɨ wa' nɨwianeɨ.” urarɨŋagɨ
42018040	Jisaso e nɨro'napɨma'na' sekaxɨ' re urɨŋɨnigɨnɨ, “Omɨ nɨwirɨmea'mɨ bɨ'poyɨ.” urɨ'agɨ a'ma' wi' rɨxa nɨwirɨmea'mɨ aŋwɨ e ba'na'
42018041	Jisaso yarɨŋɨ' re wiŋɨnigɨnɨ, “Nionɨ pi' oninɨrɨ nɨrarɨŋɨnɨ?” urɨ'agɨ re urɨŋɨnigɨnɨ, “A'mɨna'oxɨnɨ, nionɨ a'mɨ sɨŋwɨ' oanɨmɨnɨrɨ rɨrarɨŋɨnɨ.” urɨ'agɨ
42018042	Jisaso re urɨŋɨnigɨnɨ, “Dɨxɨ' sɨŋwɨ' ananɨ oxoarɨ'ɨnɨ. Dɨŋɨ' nɨnɨkwɨ'rorɨŋɨ'pimɨ da'nɨ erɨ'kiemea'nɨrɨ'ɨnɨ.” ura'na'
42018043	re eŋɨnigɨnɨ. Xegɨ' sɨŋwɨ' noxoarɨ sɨŋwɨ' anɨŋɨnigɨnɨ. Sɨŋwɨ' nanɨrɨ Jisasomɨ nuxɨ'dɨrɨ Gorɨxomɨ sea'yɨ e umearɨ'na' a'ma' nɨ'nɨ o e e'agɨ nɨwɨnɨro ayɨ' enɨ Gorɨxomɨ sea'yɨ e megɨ'awixɨnɨ.
42019001	Jisaso rɨxa Jeriko nɨre'morɨ aŋɨ' apimɨ a'wɨnɨmɨ pwarɨ'na'
42019002	a'ma' wo Sakiasoyɨ rɨnɨŋo —O a'ma' takisɨ' na'nɨ nɨgwɨ' ura'parɨgɨ'a'yo xɨra'owa'nɨŋɨ' imo'nɨgɨ'a' worɨnɨ. Amɨpi' wi' mɨmu'ro'nɨŋorɨnɨ.
42019003	O “A'ma' Jisasoyɨ rɨnɨŋo gorɨ'anɨ?” nɨyaiwirɨ sɨŋwɨ' wɨnɨmɨnɨrɨ nerɨ aiwɨ rɨpɨ'wo eŋagɨ na'nɨ oxɨ' apɨxɨ' uyima'roarɨŋagɨ'a o yopa nɨmegɨnɨmɨ
42019004	ayo xa'mɨ numearɨ aŋɨ'nɨ nurɨ “Jisaso o'ɨ' rɨyimɨ punɨŋoɨ.” nɨyaiwirɨ omɨ sɨŋwɨ' wɨnɨmɨnɨrɨ na'nɨ i'kɨ'a' womɨ nɨpeyirɨ wenɨŋɨ' nerɨ roŋa'na'
42019005	Jisaso nɨbɨrɨ e nɨro'napɨma'na' sɨŋwɨ' ana'nɨ'ɨ'yɨ' Sakiasomɨ nɨwɨnɨrɨ re urɨŋɨnigɨnɨ, “Sakiase, aŋɨ'nɨ wepɨ'neɨ. Sɨ'a' rɨyi joxɨ tɨ'nɨ ŋwea'mɨ'ɨnɨ. Dɨxɨ' aŋɨ' e na'nɨ owaiyɨ.” urɨ'agɨ
42019006	o aŋɨ'nɨ nɨwepɨ'nɨrɨ yayɨ' tɨ'nɨ nɨwirɨmea'mɨ xegɨ' aŋɨ' e na'nɨ nɨmea'a uŋɨnigɨnɨ.
42019007	Xegɨ' aŋɨ' e na'nɨ nɨwirɨmea'mɨ u'agɨ a'ma' nɨ'nɨ sɨŋwɨ' e nɨwɨnɨro wikɨ' dɨŋɨ' nɨwiaiwiro re rɨnɨgɨ'awixɨnɨ, “A'ma' ɨ'wɨ' yarɨŋɨ' o tɨ'nɨ ŋwea'mɨnɨrɨ na'nɨ pi' na'nɨ uŋoɨ?” rɨnarɨ'na'
42019008	Sakiaso e'ɨ' nɨro'ma'na' Jisasomɨ re urɨŋɨnigɨnɨ, “A'mɨna'oxɨnɨ, nɨgɨ' iyɨ'a' ɨ'a' amɨpi' nɨ'nɨ bɨ biau' kɨkɨrɨ' nepayo'ma'na' bɨ a'ma' uyi'peayɨ' imo'nɨgɨ'a'yo mɨnɨ wimɨ'a'rɨnɨ. A'ma' gɨyɨ' gɨyo nionɨ yapɨ' nɨwi'wapɨyirɨ nɨgwɨ' ɨ'wɨ' ura'pɨŋa'yo wigɨ' ɨ'wɨ' ura'pɨŋa'yɨ' tɨ'nɨ nionɨya' wi' tɨ'nɨ sea'yɨ e nikwia'rɨrɨ mɨnɨ wimɨ'a'rɨnɨ.” urɨ'agɨ
42019009	Jisaso re urɨŋɨnigɨnɨ, “Agwɨ a'ma' ro arɨ'o Ebɨrɨ'amo Gorɨxomɨ dɨŋɨ' nɨwɨkwɨ'rorɨ yagɨ'pa axɨ'pɨ nerɨ nɨsanɨrɨ e'agɨ na'nɨ Gorɨxo rɨxa yokwarɨmɨ' nɨwiirɨ yea'yɨ' uyimɨxemeaŋoɨ.
42019010	Ayɨ' rɨpɨ na'nɨrɨnɨ. A'ma' imo'nɨŋa'onɨ a'ma' ɨ'wɨ' ne'ra nuro anɨŋɨ' ikeamo'nanɨro yarɨgɨ'a'yo na'nɨ pɨ'a' nerɨ yea'yɨ' uyimɨxemea'mɨnɨrɨ bɨŋa'onɨrɨnɨ.” rɨŋɨnigɨnɨ.
42019011	A'ma' ayɨ' xwɨyɨ'a' apɨ arɨ'a' nɨwiro Jerusaremɨ Jisaso warɨŋe na'nɨ rɨxa aŋwɨ e imo'nɨŋagɨ nɨwɨnɨro dɨŋɨ' re nɨmo'a ugɨ'awixɨnɨ, “Gorɨxo nene xwioxɨ'yo mɨmea'mɨ' nerɨ neameŋweanɨ' rɨxa nimo'nɨnɨŋoɨ. Jisaso Jerusaremɨ nɨre'morɨ'na' e'ma'yo mɨxɨ' nuxɨ'dowa'rɨma'na' mɨxɨ' ina'yɨ' nimo'nɨrɨ xwioxɨ'yo mɨmea'mɨ' nerɨ neameŋweanɨŋoɨ.” Dɨŋɨ' e nɨmo'a warɨ'na' Jisaso “O negɨ' mɨxɨ' ina'yɨ' apaxɨ' me' nimo'nɨmenɨŋoɨ.” oyaiwi'poyɨnɨrɨ ewayɨ' xwɨyɨ'a' bɨ nurɨrɨ
42019012	re urɨŋɨnigɨnɨ, “A'ma' a'mɨna' wo mɨxɨ' ina'yɨ' imo'naurɨ a'mɨ nɨbɨrɨ xegɨ' a'ma'yo meŋwearɨ emɨ'a'nɨrɨ aŋɨ' na' jɨ'amɨ imo'nɨŋɨ'mɨ umɨnɨrɨ nerɨ'na'
42019013	xegɨ' xɨna'i'wa'nɨŋɨ' nimo'nɨro omɨŋɨ' wiarɨgɨ'a' we' wu'kau' awamɨ ‘Eɨnɨ.’ nurɨrɨ nɨgwɨ' gorɨ' a'ma' anɨŋɨ' minɨ' omɨŋɨ' ema' wau' wo nero meaarɨgɨ'o wonɨ wonɨ nɨwia nurɨ re urɨŋɨnigɨnɨ, ‘Nɨgwɨ' nionɨ seaiaparɨŋa' rɨpɨ saya' imɨxɨpɨ'rɨ'a na'nɨ bisɨnisɨ' nimɨxa warɨ'na' seai'mea'ɨmɨgɨnɨ.’ nurɨmɨ u'a'na'
42019014	a'ma' aŋɨ' e xɨ'o tɨ'nɨ ŋweagɨ'a'yɨ' wigɨ' xwioxɨ'yo da'nɨ wikɨ' dɨŋɨ' nɨwiaiwiro wigɨ' a'ma' wi'yo re urowa'rɨgɨ'awixɨnɨ, ‘Mɨxɨ' ina'yɨ' imɨmɨxɨmɨ' yarɨŋomɨ nuro “O nene neameŋweanɨ'a na'nɨ mɨneaimo'narɨnɨ.” urɨ'poyɨ.’ urowa'rɨ'agɨ'a awa nuro mɨxɨ' ina'yɨ' imɨmɨxɨmɨ' yarɨŋomɨ e urɨ'agɨ'a aiwɨ
42019015	o a'mɨna' bɨ'omɨ mɨxɨ' ina'yɨ' nimɨxɨrɨ xegɨ' aŋɨ' e na'nɨ urowa'rɨŋɨnigɨnɨ. O rɨxa mɨxɨ' ina'yɨ' nimo'nɨrɨ aŋɨ' e nɨre'morɨ'na' awa bisɨnisɨ' nimɨxɨrɨ'na' nɨgwɨ' saya' rɨ'a imɨxɨ'awixɨnɨrɨ sɨŋwɨ' owɨnɨmɨnɨrɨ re rɨŋɨnigɨnɨ, ‘Gɨ' omɨŋɨ' niiarɨgɨ'a' nɨgwɨ' wiŋa'wa obɨ'poyɨ.’ ra'na'
42019016	wo nɨbɨrɨ re urɨŋɨnigɨnɨ, ‘Negɨ' neameŋweaŋoxɨnɨ, nɨgwɨ' gorɨ' joxɨ niapɨŋo tɨ'nɨ bisɨnisɨ' nimɨxa nurɨ'na' rɨxa we' wu'kau' saya' imɨxɨŋa'rɨnɨ.’ urɨ'agɨ
42019017	o re urɨŋɨnigɨnɨ, ‘Gɨ' omɨŋɨ' niiarɨŋɨ' naŋoxɨnɨ, ayɨ' awiaxɨ'rɨnɨ. Joxɨ nɨgwɨ' nionɨ siapɨŋa'o tɨ'nɨ nionɨ rɨrɨŋa'pa xɨxenɨ eŋɨ' na'nɨ gapɨmanɨ' nimo'nɨrɨ aŋɨ' we' biau'mɨ meŋwea'ɨrɨxɨnɨ.’ urɨŋɨnigɨnɨ.
42019018	A'mɨ wo nɨbɨrɨ re urɨŋɨnigɨnɨ, ‘Negɨ' neameŋweaŋoxɨnɨ, nɨgwɨ' gorɨ' joxɨ niapɨŋo tɨ'nɨ bisɨnisɨ' nimɨxa nurɨ'na' rɨxa we' wu' saya' imɨxɨŋa'rɨnɨ.’ urɨ'agɨ
42019019	mɨxɨ' ina'yo re urɨŋɨnigɨnɨ, ‘Joxɨ enɨ gapɨmanɨ' nimo'nɨrɨ aŋɨ' we' bimɨ meŋwea'ɨrɨxɨnɨ.’ urɨŋɨnigɨnɨ.
42019020	A'mɨ wo nɨbɨrɨ re urɨŋɨnigɨnɨ, ‘Negɨ' neameŋweaŋoxɨnɨ, nɨgwɨ' joxɨ niapɨŋo nionɨ i'rɨkwɨ'yo wowɨ' nerɨ tɨŋa'o sɨnɨ riworɨnɨ.
42019021	Joxɨ xeanɨŋɨ' rarɨŋoxɨ eŋagɨ na'nɨ wa'yɨ' ninɨ'agɨ “Nɨgwɨ' ro xwɨrɨ'a' ikɨxe'a'na'yɨ', iwaŋɨ' neanɨ'a'rɨ'anɨ?” nɨyaiwirɨ bisɨnisɨ' wi' mimɨxɨŋa'rɨnɨ. Joxɨ amɨpi' a'ma' wa tɨ'a'yɨ' dɨxɨ' mearɨ aiwa' a'ma' wa ɨwɨ'a' urɨ'a'yɨ' dɨxɨ' mirɨ yarɨŋoxɨ eŋagɨ na'nɨ rɨrarɨŋɨnɨ.’ urɨ'agɨ
42019022	o re urɨŋɨnigɨnɨ, ‘Omɨŋɨ' niiarɨŋɨ' sumi' roxɨnɨ, jɨwanɨŋoxɨ nɨrɨ'ɨ'yo da'nɨ xwɨyɨ'a' rɨmearɨmɨ'ɨnɨ. Nionɨ xeanɨŋɨ' rarɨŋa'onɨ amɨpi' a'ma' wa tɨ'a'yɨ' nɨgɨ' mearɨ aiwa' wa ɨwɨ'a' urɨ'a'yɨ' nɨgɨ' mirɨ yarɨŋa'onɨ eŋagɨ na'nɨ joxɨ nɨjɨ'a' imo'nɨŋagɨ na'nɨ
42019023	pi' na'nɨ nɨgwɨ' nionɨ siapɨŋa'o nɨgwɨ' aŋɨ'yo mɨnɨtipa eŋɨ'rɨnɨ. E nɨtɨrɨ sɨŋwɨrɨyɨ', nɨgwɨ' o tɨ'nɨ a'mɨ bɨ sea'yɨ e ikwia'rɨnɨŋa'na' mea'mɨnɨrɨ e'a'rɨnɨ.’ nurɨrɨ
42019024	a'ma' aŋwɨ e rogɨ'a'yo re urɨŋɨnigɨnɨ, ‘A'ma' romɨ nɨgwɨ' ro nura'pɨro nɨgwɨ' we' wu'kau' tɨ'ŋomɨ mɨnɨ wi'poyɨ.’ urɨ'agɨ
42019025	awa re urɨgɨ'awixɨnɨ, ‘Ai, negɨ' neameŋweaŋoxɨnɨ, o rɨxa we' wu'kau' tɨ'ŋorɨnɨ. Pi' na'nɨ a'mɨ wo wirɨ'ɨnɨ?’ urɨ'agɨ'a
42019026	o re urɨŋɨnigɨnɨ, ‘Nionɨ re seararɨŋɨnɨ, “A'ma' gɨyɨ' gɨyɨ' nionɨ wiŋa'pɨ pi'ra'nɨŋɨ' nɨmero xwe' nimɨxɨrɨ'na'yɨ' a'mɨ wi'nɨ meapɨ'rɨ'a'rɨnɨ. Gɨyɨ' gɨyɨ' nionɨ wiŋa'pɨ mɨmepa nerɨ kikiɨ'a' nerɨ'na'yɨ' apɨ ai' a'mɨ nura'pɨmɨ'a'rɨnɨ.” seararɨŋɨnɨ.
42019027	E nerɨ aiwɨ nionɨ tɨ'nɨ mɨxɨ' imo'narɨŋwa'yɨ' “O negɨ' mɨxɨ' ina'yɨ' nimo'nɨrɨ neameŋweanɨ na'nɨ mɨneaimo'narɨnɨ.” yaiwi'ɨ'a'yo nɨwirɨmea'mɨ nɨbɨro gɨ' sɨŋwɨ' anɨŋae' da'nɨ pɨki'poyɨ.’ urɨŋɨnigɨnɨ.”
42019028	Jisaso ewayɨ' xwɨyɨ'a' apɨ nura'rɨmɨ Jerusaremɨ na'nɨ nɨyirɨ'na' xa'mɨ umeaŋɨnigɨnɨ.
42019029	Jisaso aŋɨ' onɨmia' biau' —Aŋɨ' apiau' dɨ'wɨ' Oripi rɨnɨŋɨ'pimɨ da'nɨ aŋwɨ e imo'nɨnɨ. Apiau' yoɨ' Betɨpasi rɨnɨŋɨ'pɨ tɨ'nɨ Betani rɨnɨŋɨ'pɨ tɨ'nɨ tɨ'ŋɨ' e aŋwɨ e nɨre'morɨ'na' wiepɨsarɨŋɨ'yɨ' wau'mɨ re urowa'rɨŋɨnigɨnɨ,
42019030	“Awagwi' aŋɨ' jɨ'apimɨ na'nɨ nuri nɨre'morɨ'na' dogi' sɨpɨkɨ' e yura'rɨnɨŋagɨ wɨnɨ'i'o —Sɨnɨ a'ma' sea'yɨ e e'ɨ' mɨŋweaarɨgɨ'orɨnɨ. Omɨ ni'kweari nɨmea'mɨ bɨ'piyɨ.
42019031	A'ma' wo sɨŋwɨ' neanɨrɨ ‘Awagwi' pi' na'nɨ i'kweaarɨŋiɨ?’ eara'na'yɨ', re urɨ'piyɨ, ‘A'mɨna'o sea'yɨ e e'ɨ' nɨŋwearɨ nɨmea'mɨ umɨnɨrɨ na'nɨ yearowa'rɨŋoɨ.’ urɨ'piyɨ.” urowa'rɨ'agɨ
42019032	awau' nuri'na' xɨ'o urɨ'ɨ'pa axɨ'pɨ eŋagɨ nɨwɨnɨri
42019033	rɨxa dogi' sɨpɨko i'kweaarɨ'na' xia'wowa re urɨgɨ'awixɨnɨ, “Pi' na'nɨ dogi'omɨ i'kweaarɨŋiɨ?” urɨ'agɨ'a
42019034	awau' “Yegɨ' A'mɨna'o sea'yɨ e e'ɨ' nɨŋwearɨ nɨmea'mɨ unɨ na'nɨ i'kweaarɨŋwiɨ.” nurɨri
42019035	Jisaso pwarɨŋe na'nɨ nɨmea'mɨ nuri e nura'rɨma'na' wigɨ' rapɨrapɨ' sea'yɨ e yi'nɨgɨ'a'pɨ sea'yɨ e nɨwikwia'riro Jisasomɨ sea'yɨ e ŋwɨra'ra'na'
42019036	dogi'omɨ e'ɨ' nɨŋwearɨ nɨmea'mɨ warɨ'na' oxɨ' apɨxɨ' xɨ'o tɨ'nɨ warɨgɨ'a'yɨ' mɨxɨ' ina'yɨ'yo yayɨ' wianɨro yarɨgɨ'a'pa wigɨ' iyɨ'a' saŋwɨ'yo rɨ'ka'rɨnɨgɨ'a'yɨ' nɨmearo o'ɨ' e i'kwiaŋwɨ' neapa'ra nuro
42019037	o rɨxa Jerusaremɨ tɨ'ŋɨ' aŋwɨ e nɨre'morɨ'na' dɨ'wɨ' mɨŋɨ' Oripiyɨ rɨnɨŋɨ'pimɨ ipɨ'mieaarɨ'na' xegɨ' wiepɨsarɨŋɨ' obaxɨ' xɨ'o tɨ'ŋɨ' e epɨ'royɨ' egɨ'a'yɨ' re egɨ'awixɨnɨ. Emɨmɨ' Jisaso yarɨŋɨ' nɨ'nɨyɨ' sɨŋwɨ' wɨnayigɨ'a' na'nɨ yayɨ' sea'yɨmɨ da'nɨ nero Gorɨxo na'nɨ rɨ'aiwa'nɨŋɨ' nɨrɨro yayɨ' numero
42019038	re nɨra ugɨ'awixɨnɨ, “Mɨxɨ' ina'yɨ' A'mɨna'o neaurowa'riŋɨ' ro oya' dɨŋɨ' tɨ'nɨ sea'yɨ e oimo'nɨnɨ. ‘Aŋɨ'namɨ ŋweaŋoxɨnɨ, joxɨ nɨwayɨro'nɨrɨ oŋweanɨ.’ neaimo'narɨnɨ. Omɨnɨ sea'yɨmɨ da'nɨ yayɨ' oumeaneyɨ.” nɨra warɨ'na'
42019039	Parisi wa a'ma' epɨ'royɨ' egɨ'a'yo a'wɨnɨmɨ da'nɨ re urɨgɨ'awixɨnɨ, “Neare'wapɨyarɨŋoxɨnɨ, dɨxɨ' wiepɨsarɨŋɨ'yo mɨxɨ' nurɨrɨ ‘E mɨrɨpa e'poyɨ.’ ureɨ.” urɨ'agɨ'a ai'
42019040	o re urɨŋɨnigɨnɨ, “Wi' pɨ'nɨ wia'rɨpɨ'rɨme'oɨ. Pɨ'nɨ nɨwia'rɨrɨ'na'yɨ', sɨ'ŋa' tɨyɨ' enɨ rɨ'aiwa'nɨŋɨ' nɨrɨro nionɨ na'nɨ Gorɨxomɨ sea'yɨ e umepɨ'ra'oɨ.” urɨŋɨnigɨnɨ.
42019041	Jisaso rɨxa Jerusaremɨ tɨ'ŋɨ' e aŋwɨ e nɨre'morɨ'na' aŋɨ' apimɨ nɨwɨnɨrɨ'na' ŋwɨ' nearɨ
42019042	re rɨŋɨnigɨnɨ, “Jerusaremɨ ŋwea'yɨ'ne' nionɨ e'ɨ' pi'ra'nɨŋɨ' seaŋwɨra'rɨpaxɨ' imo'nɨŋa'pɨ na'nɨ nɨjɨ'a' nimo'nɨro sɨŋwɨrɨyɨ', ayɨ' naŋɨ' imo'nɨmɨnɨrɨ eŋɨ'rɨnɨ. E nerɨ aiwɨ nionɨ segɨ' sɨŋwɨ' anɨgɨ'e da'nɨ pɨ'nɨ'nɨŋɨ' imo'nɨŋagɨ na'nɨ seyɨ'ne' majɨ'a' imo'nɨŋoɨ.
42019043	Rɨ'we'na' a'ma' seyɨ'ne' tɨ'nɨ mɨxɨ' inarɨgɨ'a'yɨ' awi' nɨseamero segɨ' a'kɨŋa'pimɨ pɨxemoa'nanɨro na'nɨ xwɨ'a' wai'wɨ'nɨŋɨ' nɨta nɨpeyiro awi' xapɨxapɨ' nɨseamudɨ'mo'ma'na'
42019044	segɨ' aŋɨ' pɨpɨnamɨ' ne'ra uro niai'wɨ' pɨpɨki'mɨ' ero nero aŋɨ' nɨmɨrɨrɨ'na' sɨ'ŋa' nɨkɨki'ro'nɨga peyinɨŋɨ'yɨ' bɨ xe okɨki'ro'nɨnɨrɨ sɨŋwɨ' wɨnɨpɨ'rɨ'a'manɨ. Yea'yɨ' seayimɨxemea'mɨ'a na'nɨ seai'mea'agɨ aiwɨ seyɨ'ne' mi' mɨno'mɨxɨpa yarɨŋagɨ'a na'nɨ e e seaika'rɨpɨ'rɨ'a'rɨnɨ” rɨŋɨnigɨnɨ.
42019045	Jisaso rɨxa Jerusaremɨ nɨre'morɨ aŋɨ' naŋwɨ' Gorɨxo na'nɨ rɨdɨyowa' yarɨgɨ'iwa'mɨ nɨpa'wirɨ a'ma' makerɨ'a' nimɨxɨro naŋwɨ' rɨdɨyowa' na'nɨ bɨ' yarɨgɨ'a'yo mɨxɨ'da'mɨ' nɨwirɨ'na'
42019046	re urɨŋɨnigɨnɨ, “Bɨkwɨ' Gorɨxoya'pimɨ xegɨ' aŋɨ' riwa' na'nɨ re nɨrɨnɨrɨ ea'nɨnɨ, ‘Aŋɨ' nionɨya'yɨ' a'ma' nɨbɨro xwɨyɨ'a' rɨrɨmɨ' nipɨ'rɨ'iwa'rɨnɨ.’ nɨrɨnɨrɨ ea'nɨŋagɨ aiwɨ seyɨ'ne' aŋɨ' a'ma' yapɨ' nɨwiepɨsiro ɨ'wɨ' ura'parɨgɨ'a'yɨ'ya'iwa'nɨŋɨ' imɨxarɨŋoɨ.” urɨŋɨnigɨnɨ.
42019047	O sɨ'a' ayɨ' ayo aŋɨ' iwa'mɨ da'nɨ a'ma'yo ure'wapɨyarɨ'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Judayɨ' a'mɨna' sea'yɨ e imo'nɨgɨ'a'wa tɨ'nɨ omɨ “Opɨkianeyɨ.” nɨrɨro aiwɨ
42019048	oxɨ' apɨxɨ' nɨ'nɨ oya' xwɨyɨ'a' arɨ'a' wianɨro aga nɨwimo'narɨŋagɨ na'nɨ omɨ pɨkipaxɨ' bɨ mimo'nɨŋagɨ na'nɨ sɨŋwɨ' wɨnaxɨ'dɨmegɨ'awixɨnɨ.
42020001	Sɨ'a' Jisaso aŋɨ' Gorɨxo na'nɨ rɨdɨyowa' yarɨgɨ'iwa'mɨ nɨpa'wirɨ a'ma'yo xwɨyɨ'a' yayɨ' winɨpaxɨ' imo'nɨŋɨ'pɨ ure'wapɨyarɨŋɨ' wɨyimɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Judayɨ' meba'owa tɨ'nɨ omɨ nɨwi'mearo
42020002	re urɨgɨ'awixɨnɨ, “ ‘Joxɨ ne'nɨ' tɨ'ŋoxɨ imo'neɨ.’ go rɨrɨ'agɨ joxɨ a'ma' aŋɨ' riwa'mɨ makerɨ'a' nimɨxɨro naŋwɨ' rɨdɨyowa' na'nɨ bɨ' yarɨgɨ'a'yo mɨxɨ'da'mɨ' e'ɨnigɨnɨ?” urɨ'agɨ'a
42020003	o re urɨŋɨnigɨnɨ, “Nionɨ enɨ yarɨŋɨ' bɨ oseaimɨnɨ. Soyɨ'ne' a'waŋɨ' nɨra'na'yɨ', nionɨ yarɨŋɨ' niarɨgɨ'a'pɨ na'nɨ enɨ ananɨ a'waŋɨ' searɨmɨ'ɨnɨ.” nurɨrɨ
42020004	yarɨŋɨ' re wiŋɨnigɨnɨ, “Jono wayɨ' nɨneameaia uŋo Ŋwɨ'a' aŋɨ'namɨ ŋweaŋo urɨ'agɨ rɨ'a eŋɨnigɨnɨ? Xegɨ' dɨŋɨ' tɨ'nɨ rɨ'a eŋɨnigɨnɨ?” urɨ'agɨ
42020005	wiwanɨŋowa yarɨŋɨ' ninɨro re rɨnɨgɨ'awixɨnɨ, “None ‘Gorɨxoya' dɨŋɨ' tɨ'nɨ eŋɨnigɨnɨ.’ ura'na' re nearɨnɨŋoɨ, ‘Soyɨ'ne' pi' na'nɨ o rɨŋɨ'pɨ na'nɨ arɨ'a' nɨwiro dɨŋɨ' mɨkwɨ'ropa egɨ'a'rɨnɨ?’ nearɨnɨ eŋagɨ na'nɨ wi' e urɨpaxɨ' menɨnɨ.” nɨrɨnɨro
42020006	a'mɨ re rɨnɨgɨ'awixɨnɨ, “E nerɨ ai' none ‘Jono xegɨ' dɨŋɨ' tɨ'nɨ wa'ɨ' nurɨmerɨ wayɨ' nɨseameaia uŋɨ'rɨnɨ.’ ura'na'yɨ' a'ma' nɨ'nɨ ‘Jono Gorɨxoya' dɨŋɨ' tɨ'nɨ wɨ'a' ro'kiamoŋɨ' worɨnɨ.’ nɨyaiwiro na'nɨ sɨ'ŋa' nɨnearo neapɨkipɨ'rɨxɨnɨ. Apɨ enɨ wi' murɨpa oyaneyɨ.” nɨrɨnɨro
42020007	Jisasomɨ re urɨgɨ'awixɨnɨ, “None majɨ'a'rɨnɨ. Gorɨxoya' dɨŋɨ' tɨ'nɨ yagɨ'rɨ'anɨ? Xegɨ' dɨŋɨ' tɨ'nɨ yagɨ'rɨ'anɨ?” urɨ'agɨ'a
42020008	o re urɨŋɨnigɨnɨ, “Soyɨ'ne' Jono na'nɨ dɨŋɨ' yaiwiarɨgɨ'a'pɨ na'nɨ a'waŋɨ' mɨnɨrɨ'agɨ'a na'nɨ nionɨ enɨ ‘Joxɨ e e'ɨrɨxɨnɨ.’ nɨrɨŋo na'nɨ a'waŋɨ' wi' searɨmɨme'ɨnɨ.” urɨŋɨnigɨnɨ.
42020009	O ewayɨ' xwɨyɨ'a' rɨpɨ urɨŋɨnigɨnɨ, “A'ma' wo wainɨ' uraxɨ' omɨŋɨ' bɨ ɨwɨ'a' nura nu'ɨsa'na' a'ma' wamɨ re urɨŋɨnigɨnɨ, ‘Gɨ' omɨŋɨ' rɨpɨ pi'ra'nɨŋɨ' sɨŋwɨ' nuwɨnaxɨ'di'ɨ'rɨxɨnɨ.’ nurɨmɨ aŋɨ' wi'mɨ urɨ'nɨmɨnɨrɨ na'nɨ nurɨ ema' obaxɨ' nɨŋweaŋɨsa'na'
42020010	rɨxa wainɨ' sogwɨ' yo'ɨ' e'a'na' xegɨ' omɨŋɨ' wiiarɨgɨ'a' wo xɨ'o xegɨ' wi' oura'pauinɨnɨrɨ urowa'rɨ'agɨ aiwɨ omɨŋɨ' sɨŋwɨ' uwɨnaxɨ'diarɨgɨ'a'wa omɨ ɨ'a' nɨxero iwaŋɨ' nɨme'pero anɨ'omɨ wa'rɨgɨ'awixɨnɨ.
42020011	Omɨŋɨ' xia'wo a'mɨ xegɨ' omɨŋɨ' wiiarɨgɨ'a' womɨ urowa'ra'na' omɨŋɨ' sɨŋwɨ' uwɨnaxɨ'diarɨgɨ'a'wa omɨ enɨ iwaŋɨ' nɨme'pero o aya' owinɨnɨrɨ rɨperɨrɨ' numero anɨ'omɨ wa'rɨgɨ'awixɨnɨ.
42020012	Omɨŋɨ' xia'wo a'mɨ omɨŋɨ' wiiarɨgɨ'a' womɨ urowa'ra'na' omɨ mɨŋɨ' nɨroro bɨ'arɨwa'mɨnɨ moaigɨ'awixɨnɨ.
42020013	Omɨŋɨ' xia'wo awa i'ni'na' xegɨ' omɨŋɨ' wiiarɨgɨ'a'wamɨ iwaŋɨ'nɨ nɨme'pero anɨ'owamɨ urowa'rarɨŋagɨ'a na'nɨ re yaiwiŋɨnigɨnɨ, ‘Nionɨ arɨre emɨnɨre'ɨnɨ? Gɨ' i'wɨ' dɨŋɨ' sɨxɨ' uyiŋa'omɨ ourowa'rɨmɨnɨ. “Omɨ xɨxenɨ arɨ'a' wipɨ'rɨ'a'rɨnɨ.” nimo'narɨnɨ.’ nɨyaiwirɨ urowa'rɨ'agɨ ai'
42020014	awa xegɨ' xewaxo barɨŋagɨ sɨŋwɨ' nɨwɨnɨro re rɨnɨgɨ'awixɨnɨ, ‘Xanoya' dɨŋɨ' meanɨ'o jɨ'iwo barɨnɨ. Omɨŋɨ' amɨpi'yɨ' negɨ' imo'nɨnɨ'a na'nɨ omɨ opɨkianeyɨ.’ nɨrɨnɨro
42020015	omɨ ɨ'a' nɨxero bɨ'arɨwa'mɨnɨ nɨmoaima'na' pɨkigɨ'awixɨnɨ.” Jisaso ewayɨ' xwɨyɨ'a' e nurɨrɨ yarɨŋɨ' re wiŋɨnigɨnɨ, “Omɨŋɨ' xia'wo xewaxomɨ pɨki'agɨ'a na'nɨ awamɨ pi' winɨ'a'rɨnɨ?” Yarɨŋɨ' e nɨwirɨ
42020016	re urɨŋɨnigɨnɨ, “Omɨŋɨ' xia'wo nɨbɨrɨ omɨŋɨ' sɨŋwɨ' uwɨnaxɨ'diarɨgɨ'a'wamɨ pɨpɨki'mɨ' nɨya'rɨma'na' omɨŋɨ' a'mɨ wa sɨŋwɨ' onɨwɨnaxɨ'di'poyɨnɨrɨ mɨnɨ winɨ'a'rɨnɨ.” urɨ'agɨ a'ma' e ro'wapɨgɨ'a' arɨ'a' e nɨwiro “Jisaso ‘Judayɨ'ne' omɨŋɨ' sɨŋwɨ' uwɨnaxɨ'diarɨgɨ'a'yɨ' yapɨ imo'nɨŋoɨ.’ rɨ'a neararɨnɨ?” nɨyaiwiro re rɨgɨ'awixɨnɨ, “ ‘Oweoɨ! Wi' e enɨ'a'manɨ.’ neaimo'narɨnɨ.” urɨ'agɨ'a ai'
42020017	o sɨŋwɨ' agwɨ' nɨwɨnɨrɨ re urɨŋɨnigɨnɨ, “Seyɨ'ne' ‘Wi' e epaxɨ' menɨnɨ.’ yaiwiarɨŋagɨ'a ai' pi' na'nɨ Bɨkwɨ'yo ewayɨ' xwɨyɨ'a' rɨpɨ eŋi'na' nɨrɨro eagɨ'awixɨnɨ, ‘Sɨ'ŋa' aŋɨ' mɨrarɨgɨ'a'wa sɨ'ŋa' awiaxɨ' wo na'nɨ pɨ'a' nerɨ'na' wo “Sɨpi'xɨnɨ.” nɨrɨro emɨ mo'ɨ'o Gorɨxo “Awiaxorɨnɨ.” nɨrɨrɨ nɨmearɨ aŋɨ' xɨ'o mɨrarɨŋiwa'mɨ iwamɨ'o' nɨtɨwayɨrorɨ mɨrɨŋɨ'rɨnɨ.’ xwɨyɨ'a' wɨ'a' ro'kiamoagɨ'a'wa e nɨrɨro eagɨ'a'pɨ pi' na'nɨ rɨnɨnɨ? Seyɨ'ne' dɨŋɨ' rɨmoarɨŋoɨ?
42020018	Sɨxɨ' botorɨxɨ' sɨ'ŋa'yo nɨpie'rorɨ pɨ'rɨ' miyea'mɨ' inarɨŋɨ'pa a'ma' gɨyɨ' gɨyo sɨ'ŋa'o nɨpie'rorɨ xai'wɨ' nearɨ'na'yɨ' axɨ'pɨ imo'nɨpɨ'rɨ'a'rɨnɨ. Xwasɨ'wɨ' yea'yɨ' bimɨ sɨ'ŋa' nɨpie'rorɨ nearɨ'na' yunɨ' wa'rarɨŋɨ'pa sɨ'ŋa'o a'ma' gɨyɨ' gɨyo nɨpie'rorɨ nearɨ'na' axɨ'pɨ xwasɨ'wɨ' yunɨ'nɨŋɨ' imɨxɨmɨ'a'rɨnɨ.” Jisaso xɨ'o sɨ'ŋa'o'nɨŋɨ' nimo'nɨrɨ na'nɨ e urɨŋɨnigɨnɨ.
42020019	Ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ awa “Jisaso ewayɨ' xwɨyɨ'a' nɨnearɨrɨ'na' ‘Soyɨ'ne' omɨŋɨ' xia'womɨ xewaxo pɨki'ɨ'a'nɨŋɨ' imo'nɨŋoɨ.’ rɨ'a neararɨnɨ?” nɨyaiwiro axi'na' “Rɨxa ɨ'a' oxɨraneyɨ.” nɨyaiwiro aiwɨ oxɨ' apɨxɨ' e epɨ'royɨ' egɨ'a'yɨ' na'nɨ wa'yɨ' nɨwiro ɨ'a' mɨxɨrɨpa nero
42020020	sɨŋwɨ' nɨwɨnaxɨ'da nemero a'ma' wa yapɨ' nɨwi'wapɨyiro sɨŋwɨ' nɨwɨnaro'a ou'poyɨnɨrɨ nurowa'rɨro re urɨgɨ'awixɨnɨ, “Soyɨ'ne' a'ma' naŋoyɨ'ne'nɨŋɨ' nimo'nɨro yapɨ' nɨwi'wapɨya nurɨ'na' pasa'nɨŋɨ' nɨme'ra u'poyɨ. Xwɨyɨ'a' omɨ ananɨ gwɨ' yipaxɨ' wi' ra'na'yɨ', rɨxa omɨ ɨ'a' xepɨ'rɨ na'nɨ gapɨmanomɨ a'waŋɨ' uranɨ na'nɨ re urɨ'poyɨ, ‘Takisɨ' na'nɨ nɨgwɨ' e'ma'yɨ' neara'parɨgɨ'a'pɨ sɨnɨ mɨnɨ wianɨre'wɨnɨ? Mɨnɨ mɨwipa yanɨre'wɨnɨ?’ urɨ'poyɨ. O ‘Oweoɨ, sɨnɨ mɨnɨ mɨwipa e'poyɨ.’ ra'na'yɨ' e'ma'yɨ' omɨ ɨ'a' nɨxero gwɨ' yipɨ'ra'oɨ.” urowa'rɨ'agɨ'a
42020021	awa nuro Jisasomɨ nɨwi'mearo pasa'nɨŋɨ' nɨme'ra nurɨ'na' weyɨ' re umearɨgɨ'awixɨnɨ, “Neare'wapɨyarɨŋoxɨnɨ, joxɨ xwɨyɨ'a' nɨrɨrɨ nɨneare'wapɨyirɨ'na' na'yonɨ neare'wapɨyarɨŋoxɨ eŋagɨ na'nɨ nene nɨjɨ'a'rɨnɨ. A'ma' gɨyɨ' gɨyɨ' si'mea'agɨ'a ai' sɨ'mɨmaŋɨ' sɨŋwɨ' nɨwɨnɨrɨ sɨŋwɨ' na'nɨ wa'yɨ' me' xwɨyɨ'a' Gorɨxoya' nepa'nɨ urarɨŋɨ'pɨ neare'wapɨyarɨŋoxɨrɨnɨ.” nurɨro
42020022	yarɨŋɨ' re wigɨ'awixɨnɨ, “Dɨŋɨ' joxɨya' pi'oɨ yaiwiarɨŋɨnɨ? ‘Nene e'ma'yɨ' mɨxɨ' ina'yɨ' Sisaomɨ takisɨ' na'nɨ nɨgwɨ' mɨnɨ nɨwiayirane'na' apa'nɨ wiarɨŋwɨnɨ.’ rɨsimo'narɨnɨ? ‘Nɨpɨkwɨnɨ mɨyarɨŋwɨnɨ.’ rɨsimo'narɨnɨ?” urɨ'agɨ'a aiwɨ
42020023	Jisaso yapɨ' wi'wapɨyanɨro yarɨgɨ'a'pɨ na'nɨ dɨŋɨ' adadɨ' nɨwirɨ nɨjɨ'a' nimo'nɨrɨ na'nɨ re urɨŋɨnigɨnɨ,
42020024	“E'ma'yɨ'ya' monɨ' bɨ sɨwa' ni'poyɨ.” nurɨrɨ rɨxa sɨwa' wi'a'na' yarɨŋɨ' re wiŋɨnigɨnɨ, “Nɨgwɨ' rɨpimɨ yoɨ' goya' ea'nɨrɨ sɨ'mɨmaŋɨ' goya' ŋwɨra'rɨnɨrɨ inɨnɨ?” urɨ'agɨ awa “E'ma'yɨ' mɨxɨ' ina'yɨ' Sisaoya' ea'nɨnɨ.” urɨ'agɨ'a
42020025	o re urɨŋɨnigɨnɨ, “Nɨgwɨ' rɨpimɨ sɨ'mɨmaŋɨ' Sisaoya' ŋwɨra'rɨnɨŋagɨ na'nɨ xewanɨŋomɨ mɨnɨ wi'ɨ'rɨxɨnɨ. Amɨpi' nɨ'nɨ oya' imo'nɨŋɨ'yɨ' enɨ xewanɨŋomɨ wi'ɨ'rɨxɨnɨ. E nerɨ ai' amɨpi' Gorɨxoya' imo'nɨŋɨ'yɨ' xɨ'omɨ wi'ɨ'rɨxɨnɨ.” Jisaso Gorɨxo a'ma' xewanɨŋo'nɨŋɨ' imɨxɨnɨŋɨ' eŋagɨ na'nɨ omɨ dɨŋɨ' owɨkwɨ'rɨ'poyɨnɨrɨ e urɨ'agɨ
42020026	awa yapɨ' nɨwi'wapɨyiro pasa'nɨŋɨ' e ume'ɨ'a' ai' a'ma'ya' sɨŋwɨ'yo da'nɨ Jisaso xwɨyɨ'a' mea'rɨnɨpaxɨ' wi' mɨrarɨŋagɨ arɨ'a' nɨwiro a'ma' nɨ'nɨ enɨ Jisaso pi'ra'nɨŋɨ' e reŋwɨpearɨŋagɨ arɨ'a' nɨwiro na'nɨ ududɨ' nero xwɨyɨ'a' bɨ murɨgɨ'awixɨnɨ.
42020027	A'ma' Judayɨ' wa, Sajusiyɨ rɨnɨŋɨ' wa —Sajusiowa re rarɨgɨ'a'warɨnɨ, “A'ma' nɨpe'ma'na' eŋa'na'yɨ' wi' nɨwia'pɨ'nɨmeapɨ'rɨ'a'manɨ.” rarɨgɨ'a'warɨnɨ.
42020028	Awa nɨbɨro Jisasomɨ yarɨŋɨ' wianɨro na'nɨ re urɨgɨ'awixɨnɨ, “Neare'wapɨyarɨŋoxɨnɨ, eŋi'na' Moseso ŋwɨ' ikaxɨ' nɨnearɨrɨ'na' nene na'nɨ nɨrɨrɨ rɨ'wamɨŋɨ' re eaŋɨ'rɨnɨ, ‘A'ma' go go apɨxɨ' nɨmearɨ niai'wɨ' memea' pe'a'na'yɨ' a'mɨ xexɨrɨ'mea'o apɨxɨ' ani'mɨ nɨmearɨ peŋoya' niai'wɨ' wo wiemeai'wɨnɨgɨnɨ.’ Moseso e nɨrɨrɨ eaŋɨ'rɨnɨ.” nurɨro
42020029	ewayɨ' xwɨyɨ'a' rɨpɨ urɨgɨ'awixɨnɨ, “Xɨra'xogwa' we' wɨ'u'mɨ da'ŋɨ' wau' egɨ'a'wa xɨra'o apɨxɨ' wi' nɨmearɨ niai'wɨ' memea' pe'a'na'
42020030	xogwa'o wo ani'mɨ nɨmearɨ niai'wɨ' memea' pe'a'na'
42020031	a'mɨ wo nɨmearɨ niai'wɨ' memea' pe'a'na' we' wɨ'u'mɨ da'ŋɨ' wau' imo'nɨgɨ'a'wa nowanɨ o o i'mɨ nɨmeaayiro aiwɨ niai'wɨ' wi' memea' nowanɨ rɨxa pe'a'na'
42020032	apɨxi' enɨ xɨra'xogwa' nowamɨnɨ nɨmea'nɨrɨ nɨpemɨxa'rɨma'na' xɨ'i' enɨ peŋɨnigɨnɨ.” Ewayɨ' xwɨyɨ'a' Jisasomɨ e nurɨma'na'
42020033	omɨ majɨ'a' wikɨxea'ranɨro na'nɨ yarɨŋɨ' re wigɨ'awixɨnɨ, “Gorɨxo a'ma' nɨyonɨ mi' o'mo'mɨxɨmɨ' winɨ'a na'nɨ pegɨ'a' nɨ'nɨ nɨwia'pɨ'nɨmearɨ'na' i' xɨra'xogwa' we' wɨ'u'mɨ da'ŋɨ' wau' nowanɨ meagɨ'i' eŋagɨ na'nɨ goya'i' imo'nɨnɨ'a'rɨ'anɨ?” urɨ'agɨ'a
42020034	Jisaso re urɨŋɨnigɨnɨ, “Ri'na' a'ma' apɨxɨ' ŋwɨra'rɨro mearo inarɨgɨ'a'rɨnɨ.
42020035	E nerɨ ai' rɨ'we'na' Gorɨxo meŋweaŋa'na' a'ma' oya' sɨŋwɨ'yo da'nɨ ananɨ nɨwia'pɨ'nɨmearo ŋweapɨ'rɨ'a'yɨ' apɨxɨ' ŋwɨra'rɨnɨro mea'nɨro inɨpɨ'rɨ'a'manɨ.
42020036	I'na' a'mɨ bɨ nɨpepaxɨ' imo'nɨpɨ'rɨ'a'manɨ. Ayɨ' rɨpɨ na'nɨrɨnɨ. Aŋɨ'najowa yarɨgɨ'a'pa nero ŋweapɨ'rɨ'a'rɨnɨ. Gorɨxoya' dɨŋɨ'yo da'nɨ xwa'rɨpa'yo da'nɨ wia'pɨ'nɨmeapɨ'rɨ'a' eŋagɨ na'nɨ ayɨ' Gorɨxoya' niai'wɨ' nimo'nɨro anɨŋɨ' i'ni'na' ŋweapɨ'rɨ'a'rɨnɨ.
42020037	Soyɨ'ne' dɨŋɨ' ‘Pegɨ'a'yɨ' wi' nɨwia'pɨ'nɨmeapaxɨ' menɨnɨ.’ yaiwiarɨŋagɨ'a aiwɨ ananɨ nɨwia'pɨ'nɨmeapɨ'rɨ'a'rɨnɨ. Xwɨyɨ'a' eŋi'na' Moseso i'kɨ'a' onɨmia'na'ɨna ɨwɨ' rɨ'a' mɨnɨ' a'pia'wɨ' wearɨŋagɨ wɨnɨŋɨ'pɨ na'nɨ rɨ'wamɨŋɨ' nearɨ'na' Gorɨxo xewanɨŋo na'nɨ urɨnɨŋɨ'pɨ re nɨrɨrɨ eaŋɨ'rɨnɨ, ‘Gorɨxonɨ dɨxɨ' ra'wowa Ebɨrɨ'amo tɨ'nɨ Aisako tɨ'nɨ Jekopo tɨ'nɨ awaya' Ŋwɨ'a'onɨrɨnɨ.’ Moseso rɨ'wamɨŋɨ' e nearɨ'na' xia'wowa rɨxa pegɨ'a' aiwɨ o rɨ'wamɨŋɨ' e nɨrɨrɨ eaŋɨ'rɨnɨ.
42020038	Gorɨxo omɨ e nurɨrɨ'na' omɨ xia'wowa rɨxa pegɨ'a'mɨ aiwɨ Gorɨxoya' sɨŋwɨ'yo da'nɨ wigɨ' dɨŋɨ' sɨnɨ sɨŋɨ' eŋagɨ na'nɨ e rɨpaxɨ'rɨnɨ. Gorɨxo a'ma' pegɨ'a'yɨ' na'nɨ Ŋwɨ'a'omanɨ. Sɨŋɨ' egɨ'a'yɨ' na'nɨ Ŋwɨ'a'orɨnɨ. Oya' sɨŋwɨ'yo da'nɨ a'ma' nɨ'nɨ wi' pegɨ'a' aiwɨ, wigɨ' dɨŋɨ' sɨnɨ sɨŋɨ' eŋagɨ na'nɨ nɨ'nɨ sɨnɨ sɨŋɨ'rɨnɨ.” urarɨ'na'
42020039	ŋwɨ' ikaxɨ' ea'nɨŋɨ'pɨ mewegɨ'a'wa a'mɨ dɨŋɨ' sɨxɨ' mi'nɨpa nero yarɨŋɨ' a'mɨ wi'nɨ bɨ mɨwi' re urɨgɨ'awixɨnɨ, “Neare'wapɨyarɨŋoxɨnɨ, joxɨ wigɨ' yarɨŋɨ' si'ɨ'a'pɨ na'nɨ nurɨrɨ'na' aga naŋɨ' urarɨŋɨnɨ.” urɨgɨ'awixɨnɨ.
42020040	ŋwɨ' ikaxɨ' ea'nɨŋɨ'pɨ mewegɨ'a'wa a'mɨ dɨŋɨ' sɨxɨ' mi'nɨpa nero yarɨŋɨ' a'mɨ wi'nɨ bɨ mɨwi' re urɨgɨ'awixɨnɨ, “Neare'wapɨyarɨŋoxɨnɨ, joxɨ wigɨ' yarɨŋɨ' si'ɨ'a'pɨ na'nɨ nurɨrɨ'na' aga naŋɨ' urarɨŋɨnɨ.” urɨgɨ'awixɨnɨ.
42020041	Jisaso re urɨŋɨnigɨnɨ, “A'ma' pi' na'nɨ re rarɨgɨ'a'rɨnɨ, ‘A'ma' nene yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'o sa mɨxɨ' ina'yɨ' Depitoya' xia'wo imo'nɨnɨ'a'rɨnɨ.’ pi' na'nɨ rarɨgɨ'a'rɨnɨ?
42020042	Bɨkwɨ' Samɨyɨ rɨnɨŋɨ'yo Depito xewanɨŋo a'ma' arɨ'owaya' xwɨ'a' piaxɨ'yo da'nɨ iwiaronɨ'o na'nɨ nɨrɨrɨ rɨ'wamɨŋɨ' rɨpɨ eaŋɨ'rɨnɨ, ‘Gorɨxo gɨ' A'mɨna'omɨ re urɨŋɨnigɨnɨ, “Joxɨ we' na'u'mɨnɨ e'ɨ' nɨŋwearɨ joxɨ tɨ'nɨ mɨxɨ' inɨ'a'yo xopɨra'rɨ' rɨwiimɨ'ae' na'nɨ xwayɨ' nanɨrɨ ŋwea'ɨrɨxɨnɨ.” Gorɨxo gɨ' A'mɨna'omɨ e urɨŋɨnigɨnɨ.’ Depito rɨ'wamɨŋɨ' apɨ nearɨ'na'
42020043	Bɨkwɨ' Samɨyɨ rɨnɨŋɨ'yo Depito xewanɨŋo a'ma' arɨ'owaya' xwɨ'a' piaxɨ'yo da'nɨ iwiaronɨ'o na'nɨ nɨrɨrɨ rɨ'wamɨŋɨ' rɨpɨ eaŋɨ'rɨnɨ, ‘Gorɨxo gɨ' A'mɨna'omɨ re urɨŋɨnigɨnɨ, “Joxɨ we' na'u'mɨnɨ e'ɨ' nɨŋwearɨ joxɨ tɨ'nɨ mɨxɨ' inɨ'a'yo xopɨra'rɨ' rɨwiimɨ'ae' na'nɨ xwayɨ' nanɨrɨ ŋwea'ɨrɨxɨnɨ.” Gorɨxo gɨ' A'mɨna'omɨ e urɨŋɨnigɨnɨ.’ Depito rɨ'wamɨŋɨ' apɨ nearɨ'na'
42020044	xegɨ' xia'wo na'nɨ ‘Gɨ' A'mɨna'orɨnɨ.’ nɨrɨrɨ na'nɨ arɨge xegɨ' xia'wo imo'nɨnɨ?” Jisaso a'ma' nɨ'nɨ “A'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o ananɨ Depitomɨ sea'yɨ e nimo'nɨrɨ nepa Gorɨxoya' xewaxorɨ'anɨ?” oyaiwi'poyɨnɨrɨ e urɨŋɨnigɨnɨ.
42020045	A'ma' nɨ'nɨ o e rarɨŋagɨ arɨ'a' wiarɨ'na' xegɨ' wiepɨsarɨŋowamɨ re urɨŋɨnigɨnɨ,
42020046	“Ŋwɨ' ikaxɨ' ea'nɨŋɨ'pɨ mewegɨ'a'wa yarɨgɨ'a'pa mepa e'ɨ'rɨxɨnɨ. Awa a'ma' weyɨ' oneame'poyɨnɨrɨ rapɨrapɨ' sepia'nɨ nɨyi'nɨmɨ aŋɨ' emero a'ma' makerɨ'a' imɨxarɨgɨ'e da'nɨ ‘A'mɨna'oxɨnɨ.’ onearɨ'poyɨnɨrɨ emero rotu' aŋɨ'yo nɨpa'wiro'na'ranɨ, aiwa' imɨxarɨgɨ'e nɨre'moro'na'ranɨ, ‘A'ma' nɨyɨ'ya' sɨ'mɨ' sɨ'mɨ' e oŋweaaneyɨ.’ nɨyaiwiro ero
42020047	sɨ'wi' ya'ɨ' rɨ'ki'nɨŋɨ'yɨ' yapɨ a'ma'ya' aiwa' pɨrɨ' nɨ'nɨ ɨ'wɨ' manarɨgɨ'a'pa apɨxɨ' ani'waya' amɨpi' ɨ'wɨ' ura'panɨro na'nɨ ero a'ma'ya' sɨŋwɨ'yo da'nɨ Gorɨxomɨ xwɨyɨ'a' rɨrɨmɨ' nɨwiro'na' anɨŋɨ' minɨ' nɨra uro yarɨgɨ'a'pa soyɨ'ne' enɨ axɨ'pɨ mepa e'ɨ'rɨxɨnɨ. Rɨ'we'na' Gorɨxo a'ma' nɨyonɨ mi' o'mo'mɨxɨmɨ' yarɨ'na' awa xwɨyɨ'a' xwe' mea'rɨnɨpɨ'rɨ'a'rɨnɨ.” urɨŋɨnigɨnɨ.
42021001	O sɨnɨ aŋɨ' Gorɨxo na'nɨ rɨdɨyowa' yarɨgɨ'iwa'mɨ i'nɨmɨ nure'wapɨya nemerɨ'na' sɨŋwɨ' anɨ'ɨ'yɨ' wɨnɨŋɨnigɨnɨ. Amɨpi' mɨmu'ro'nɨgɨ'a'yɨ' nɨgwɨ' Gorɨxo na'nɨ tayarɨgɨ'e tarɨŋagɨ'a nɨwɨnɨrɨ
42021002	apɨxɨ' anɨ' uyi'peayɨ' imo'nɨŋɨ' wi' enɨ nɨgwɨ' rɨ'a' inɨŋɨ' wau' nɨmea'a nɨbɨrɨ tɨ'agɨ nɨwɨnɨrɨ
42021003	xegɨ' wiepɨsarɨŋɨ'yo re urɨŋɨnigɨnɨ, “Nionɨ nepa seararɨŋɨnɨ, ‘Apɨxɨ' anɨ' uyi'peayɨ' imo'nɨŋɨ' ri' Gorɨxo na'nɨ nɨgwɨ' onɨmia' sɨpi'pɨkwɨ nɨtɨrɨ aiwɨ Gorɨxoya' sɨŋwɨ'yo da'nɨ amɨpi' mɨmu'ro'nɨgɨ'a'yɨ' tɨ'a'yo sea'yɨ e imo'nɨgoɨ.
42021004	Amɨpi' mɨmu'ro'nɨgɨ'a'yɨ' wigɨ' nɨgwɨ' xwe' ayo da'nɨ bɨ nɨmearo nɨtɨro aiwɨ apɨxɨ' anɨ' ri'yɨ' xegɨ' aiwa' na'nɨ bɨ' yanɨpaxɨ' o'wɨ tɨ'agɨ na'nɨ i'ya' sea'yɨ e imo'nɨgoɨ.’ seararɨŋɨnɨ.” urɨŋɨnigɨnɨ.
42021005	Xegɨ' wiepɨsarɨŋɨ' wa aŋɨ' Gorɨxo na'nɨ rɨdɨyowa' yarɨgɨ'iwa' na'nɨ re rɨgɨ'awixɨnɨ, “Aŋɨ' riwa' nɨmɨrɨrɨ'na' sɨ'ŋa' awiaxɨ' nɨkɨki'ro'a nuro aŋɨ' riwa' imɨrɨŋɨ' mimo'nɨpa oenɨrɨ amɨpi' naŋɨ' a'ma' Gorɨxo na'nɨ wigɨ'a'yɨ' nɨmearo okiyɨ'a' egɨ'a'rɨnɨ.” rarɨŋagɨ'a
42021006	Jisaso arɨ'a' e nɨwirɨ re urɨŋɨnigɨnɨ, “Amɨpi' naŋɨ' soyɨ'ne' sɨŋwɨ' wɨnarɨgɨ'a' rɨpɨ rɨ'we'na' a'ma' wa aŋɨ' riwa' nɨpɨnearɨ'na' sɨ'ŋa' nɨkɨki'ro'nɨga uŋɨ' rɨpɨ nɨpɨneaayiro emɨ mɨmea'mɨ' e'a'na' sɨ'ŋa' wo womɨ sɨnɨ sea'yɨ e ikwia'rɨnɨnɨ'a'manɨ.” urɨ'agɨ
42021007	awa yarɨŋɨ' re wigɨ'awixɨnɨ, “Neare'wapɨyarɨŋoxɨnɨ, joxɨ neararɨŋɨ' apɨ gi'na' imo'nɨnɨ'a'rɨnɨ? Pi' sɨ'mɨmajɨ'o'nɨŋɨ' neaina'na' ‘Rɨxa nimo'nɨnɨ ayorɨ'anɨ?’ yaiwianɨ'wa'rɨnɨ?” urɨ'agɨ'a
42021008	o re urɨŋɨnigɨnɨ, “A'ma' wa yapɨ' seai'wapɨyipɨ'rɨxɨnɨrɨ dɨŋɨ' pi'ra'nɨŋɨ' morɨ'ɨnɨ. Obaxɨ' nɨbɨro gɨ' yoɨ' nɨrɨnɨro re rɨpɨ'rɨ'a'rɨnɨ, ‘Nionɨ onɨrɨnɨ. Rɨxa i'na'rɨnɨ.’ seara'na' arɨ'a' nɨwiro nu'mɨ muxɨ'dɨpanɨ.
42021009	Soyɨ'ne' ‘Aŋɨ' wi'yo mɨxɨ' inarɨŋoɨ.’ rarɨŋagɨ'a arɨ'a' wiro ‘A'ma' nɨpa'nɨ mɨxɨ' i'kwɨ'naroarɨŋoɨ.’ rarɨŋagɨ'a arɨ'a' wiro nerɨ'na' wa'yɨ' mika'rɨnɨpanɨ. Apɨ xa'mɨ imo'nɨnɨ'a'rɨnɨ. E eŋagɨ aiwɨ apɨ rɨxa nimo'nɨma'na' eŋa'na' soyɨ'ne' ‘Sɨ'a' yoparɨ'yi, o weapɨnɨ'a'yi rɨxa nimo'nɨnɨŋoɨ.’ mɨyaiwipa e'ɨ'rɨxɨnɨ.” nurɨrɨ
42021010	a'mɨ re urɨŋɨnigɨnɨ, “A'ma' gwɨ' axɨ'ri' nɨwia'pɨ'nɨmearo a'ma' xeŋwɨ' wi' tɨ'nɨ mɨxɨ' inɨro mɨxɨ' ina'yɨ' woya' woya'yɨ' tɨ'nɨ mɨxɨ' inɨro
42021011	pobonɨ' xwe' ne'ra urɨ aŋɨ' nɨyonɨ aiwa' na'nɨ dɨ'wɨ' ikeamo'nɨro aŋɨ' wi' e wi' e sɨmia'rɨ' wi'mearɨ aŋɨ' pɨrɨ'yo da'nɨ xegɨ' bɨ nimo'nɨrɨ ekɨyiŋɨ' ina'na' a'ma' wa'yɨ' ika'rɨnɨpɨ'rɨ na'nɨ imo'nɨrɨ enɨ'a'rɨnɨ.
42021012	Ayɨ' e enɨ'a' imo'nɨŋagɨ aiwɨ sɨnɨ mimo'nɨpa eŋa'na' ɨ'a' nɨseaxero xeanɨŋɨ' seaika'rɨpɨ'rɨ'a'rɨnɨ. E nɨseairɨ'na' xwɨrɨxɨ' seamepɨ'rɨ na'nɨ awi' ea'narɨgɨ'e nɨsearowa'rɨro gwɨ' aŋɨ'yo nɨseaŋwɨra'rɨro nionɨ nɨxɨ'darɨŋagɨ'a na'nɨ xwɨyɨ'a' seamearɨpɨ'rɨ na'nɨ mɨxɨ' ina'yɨ'ya' sɨŋwɨ' tɨ'ŋɨ' e na'nɨ tɨ'nɨ gapɨmanɨ'yɨ'ya' sɨŋwɨ' tɨ'ŋɨ' e na'nɨ tɨ'nɨ nɨseamea'mɨ seaupɨ'rɨ'a'rɨnɨ.
42021013	E seaipɨ'rɨ'a' eŋagɨ ai' ananɨrɨnɨ. Ayɨ' rɨpɨ na'nɨrɨnɨ. Xwɨrɨxɨ' seamearɨ'na' nionɨ na'nɨ a'waŋɨ' urɨpɨ'rɨ imo'nɨpɨ'rɨ'a'rɨnɨ.
42021014	Xwɨrɨxɨ' seamearɨ'na' nionɨ dɨŋɨ' nɨseakɨkayorɨ nɨjɨ'a' nɨseaiapɨrɨ xwɨyɨ'a' urɨpɨ'rɨ na'nɨ imo'nɨpɨ'rɨ seaimɨxɨmɨ'a' eŋagɨ na'nɨ soyɨ'ne' xwɨrɨxɨ' seamepɨ'rɨ'a'yɨ' wi' pɨ'rɨ' seawiai'kipaxɨ' menɨnɨ. Ayɨna'nɨ soyɨ'ne' sɨnɨ ɨ'a' mɨseaxɨrɨpa eŋa'na'yɨ', dɨŋɨ' re mo'ɨ'rɨxɨnɨ, ‘Ananɨrɨnɨ. Xwɨyɨ'a' pɨ'rɨ' wiai'ki'mɨnɨrɨ na'nɨ meŋwɨpepa oemɨnɨ. Sa Gorɨxoya' dɨŋɨ'yo da'nɨ urɨ'ɨmɨgɨnɨ.’ yaiwi'ɨ'rɨxɨnɨ.
42021015	Xwɨrɨxɨ' seamearɨ'na' nionɨ dɨŋɨ' nɨseakɨkayorɨ nɨjɨ'a' nɨseaiapɨrɨ xwɨyɨ'a' urɨpɨ'rɨ na'nɨ imo'nɨpɨ'rɨ seaimɨxɨmɨ'a' eŋagɨ na'nɨ soyɨ'ne' xwɨrɨxɨ' seamepɨ'rɨ'a'yɨ' wi' pɨ'rɨ' seawiai'kipaxɨ' menɨnɨ. Ayɨna'nɨ soyɨ'ne' sɨnɨ ɨ'a' mɨseaxɨrɨpa eŋa'na'yɨ', dɨŋɨ' re mo'ɨ'rɨxɨnɨ, ‘Ananɨrɨnɨ. Xwɨyɨ'a' pɨ'rɨ' wiai'ki'mɨnɨrɨ na'nɨ meŋwɨpepa oemɨnɨ. Sa Gorɨxoya' dɨŋɨ'yo da'nɨ urɨ'ɨmɨgɨnɨ.’ yaiwi'ɨ'rɨxɨnɨ.
42021016	Segɨ' se'na'i'waranɨ, se'nowaranɨ, se'rɨxɨ'mea'owaranɨ, nawi'nɨ mɨnɨgɨ'a'yɨ'ranɨ, nɨkumɨxɨnɨrɨ emearɨgɨ'a'yɨ'ranɨ, mɨyɨ' seaura'na' segɨ'yɨ' wɨ'amɨ pɨkipɨ'rɨ'a'rɨnɨ.
42021017	Soyɨ'ne' nionɨ nɨxɨ'darɨŋagɨ'a na'nɨ a'ma' nɨ'nɨ wikɨ' nɨseao'nɨro sɨ'mɨ' tɨ'nɨ seaipɨ'rɨ'a aiwɨ
42021018	Gorɨxo yea'yɨ' seayimɨxemeanɨ'a' eŋagɨ na'nɨ soyɨ'ne' anɨpa' wi' imo'nɨpɨ'rɨ'a'manɨ. Segɨ' dɨ'a' wi' ai' anɨpa' imo'nɨnɨ'a'manɨ.
42021019	Soyɨ'ne' eŋɨ' nea'nɨro nionɨ anɨŋɨ' nɨnɨxɨ'dɨro'na'yɨ', segɨ' dɨŋɨ'pɨ erɨ'kiemea'nɨpɨ'rɨ'a'rɨnɨ.
42021020	“E nerɨ ai' mɨxɨ' nɨmea'mɨ bɨ'a'yɨ' aŋɨ' Jerusaremɨ rɨpimɨ awi' mudɨ'mo'agɨ'a nɨwɨnɨro'na' ‘Rɨxa aŋɨ' rɨpɨ xwɨrɨ'a' ikɨxepɨ'rɨ aŋwɨ ayorɨ'anɨ?’ yaiwi'ɨ'rɨxɨnɨ.
42021021	E nɨwɨnɨro'na' a'ma' Judia pɨropenɨsɨ'yo ŋweagɨ'a'yɨ' dɨ'wɨ' mɨŋɨ'yo na'nɨ e'ɨ' yiro a'ma' Jerusaremɨ apimɨ ŋweagɨ'a'yɨ' pɨ'nɨ nɨwia'rɨmɨ uro a'ma' apimɨ bɨ'arɨwa'mɨnɨ omɨŋɨ'yo amɨ amɨ yarɨgɨ'a'yɨ' aŋɨ' apimɨ a'mɨ mɨre'mopa ero e'ɨ'rɨxɨnɨ.
42021022	Ayɨ' rɨpɨ na'nɨrɨnɨ. I'na'yɨ' Gorɨxo xeanɨŋɨ' rɨ'a' tɨ'ŋɨ' seaika'rɨnɨ'a' apɨrɨnɨ. I'na' amɨpi' nɨ'nɨ na'nɨ Bɨkwɨ'yo nɨrɨnɨrɨ ea'nɨŋɨ'pɨ xɨxenɨ imo'nɨnɨ'a'rɨnɨ.
42021023	I'na' xeanɨŋɨ' rɨ'a' tɨ'ŋɨ' xwɨ'a' tɨ'yo seai'meanɨ'a' eŋagɨ na'nɨ apɨxɨ' niai'wɨ' agwɨ' egɨ'i'wa tɨ'nɨ sɨnɨ niai'wɨ' amɨŋɨ' wiarɨgɨ'i'wa tɨ'nɨ e'ɨ' aŋɨ'nɨ mupaxɨ' imo'nɨŋagɨ na'nɨ aweyɨ! Gorɨxo a'ma' tɨ'yo wikɨ' nɨwo'nɨrɨ xeanɨŋɨ' wika'rarɨ'na'
42021024	mɨxɨ' nɨmea'a bɨ'a'yɨ' Jerusaremɨ ŋwea'yo kira' tɨ'nɨ pɨpɨki'mɨ' ero ɨwɨ' meaanɨro na'nɨ nɨpɨkiomearo wigɨ' aŋɨ' ayɨ' ayo na'nɨ nɨmea'mɨ umiro epɨ'rɨ'a'rɨnɨ. E nema'na' e'ma'yɨ' nɨbɨro Jerusaremɨ da'ŋɨ'yɨ'ne' sea'yɨ e nɨseaimo'nɨro xwɨraimɨmɨ' nɨseaikɨxe'a nuro Gorɨxo ‘Yoparɨ' e imo'nɨ'wɨnɨgɨnɨ.’ yaiwia'rɨŋe imo'nɨŋa'na' rɨxa re imo'nɨnɨ'a'rɨnɨ.
42021025	“Sogwɨ' tɨ'nɨ ema' tɨ'nɨ siŋɨ' tɨ'nɨ ekɨyiŋɨ'nɨŋɨ' ina'na' a'ma' xwɨ'a' tɨ'yo nɨyonɨ gwɨ' arari' ŋweagɨ'a'yɨ' aya' sɨ'wɨ' nurorɨ dɨŋɨ' rɨ'a' uxenɨ'a'rɨnɨ. Rawɨrawa' enɨ xwe' aya' wi' nɨro'ga nɨwia'pɨ'nɨmea'ɨsa'na' nɨjirɨ moarɨŋagɨ nɨwɨnɨro'na' ududɨ' winɨnɨ'a'rɨnɨ.
42021026	Siŋɨ' sogwɨ' amɨpi' aŋɨ' pɨrɨ'yo eŋɨ'yɨ' aŋɨ'nɨ mɨxe'napɨ'agɨ nɨwɨnɨro'na' ‘Xwɨ'a' tɨ'yo ŋweaŋwae'ne pi' neaimɨnɨrɨ rɨ'a yarɨnɨ?’ nɨyaiwiro wa'yɨ' nika'rɨnɨro'na' eanɨramoro wepɨ'rɨ'a'rɨnɨ.
42021027	E nero'na' sɨŋwɨ' re nanɨpɨ'rɨ'a'rɨnɨ. A'ma' imo'nɨŋa'onɨ nikɨ'nɨma'na' eŋɨ' nea'nɨrɨ agwɨ' tɨ'nɨ nawi'nɨ weaparɨŋagɨ nanɨpɨ'rɨ'a'rɨnɨ.
42021028	E nerɨ ai' soyɨ'ne' sogwɨ' ema' amɨpi' ekɨyiŋɨ' inarɨŋagɨ nɨwɨnɨrɨ'na' ‘Gwɨ'nɨŋɨ' nearoayi'ronɨ aŋwɨ ayorɨ'anɨ?’ nɨyaiwiro pi'ra'nɨŋɨ' e'ɨ' nɨro'ma'na' nionɨ na'nɨ wenɨŋɨ' nɨya'nɨrɨ ro'ɨ'rɨxɨnɨ.” urɨŋɨnigɨnɨ.
42021029	O awamɨ ewayɨ' xwɨyɨ'a' bɨ re urɨŋɨnigɨnɨ, “I'kɨ'a' pikɨ' tɨ'nɨ i'kɨ'a' nɨ'nɨ enɨ yarɨŋɨ'pɨ na'nɨ dɨŋɨ' mo'poyɨ.
42021030	I'kɨ'a' mɨŋɨ' inarɨŋagɨ nɨwɨnɨro'na' ‘Rɨxa xwiogwɨ'rɨ'anɨ?’ yaiwiarɨgɨ'a'pa
42021031	siŋɨ' amɨpi' ekɨyiŋɨ'nɨŋɨ' enɨ axɨ'pɨ inarɨŋagɨ nɨwɨnɨro'na' ‘Gorɨxo nene xwioxɨ'yo mɨmea'mɨ' nerɨ neameŋweanɨ rɨxa aŋwɨ ayorɨ'anɨ?’ yaiwi'ɨ'rɨxɨnɨ.
42021032	Nionɨ nepa seararɨŋɨnɨ, ‘A'ma' agwɨ' ri'na' ŋweagɨ'a'yɨ' sɨnɨ mɨpepa eŋa'na' amɨpi' nɨ'nɨ nionɨ Jerusaremɨ na'nɨ searɨ'a'pɨ xɨxenɨ nimo'nɨnɨ'a'rɨnɨ.’ seararɨŋɨnɨ.
42021033	Aŋɨ'na tɨ'nɨ xwɨ'a' rɨri' tɨ'nɨ ananɨ anɨpa' nimo'nɨrɨ aiwɨ xwɨyɨ'a' nionɨya' wi' surɨ'ma' imo'nɨnɨ'a'manɨ.
42021034	“Mɨ'rɨxɨ' maiwi' nɨpu'ɨsa'na' mɨ'rogwɨ' rɨxa ɨ'a' nɨwia'rɨmɨxɨrɨ'na' nɨpie'rorɨ nearɨ'na' yarɨŋɨ'pa soyɨ'ne' enɨ segɨ' wara'yo na'nɨnɨ nɨyaiwinɨro aiwa' xwe' nɨro iniɨgɨ' wainɨ' xwe' nɨro yanɨro na'nɨ yarɨ'na'yɨ' sɨ'a' nionɨ weapɨmɨ'a'yi axɨ'pɨ e seai'meanɨgɨnɨrɨ dɨŋɨ' tɨ'nɨ ŋwea'ɨ'rɨxɨnɨ.
42021035	Sɨ'a' nionɨ weapɨmɨ'a' na'nɨ imo'nɨ'a'yi a'ma' xwɨ'a' rɨri' nɨri'mɨnɨ ŋweagɨ'a'yo nɨwimo'nɨnɨ'a'rɨnɨ.
42021036	Soyɨ'ne' i'ni'na' awi'nɨŋɨ' nɨŋwearo'na' Gorɨxomɨ yarɨŋɨ' re wi'ɨ'rɨxɨnɨ, ‘None amɨpi' neai'mea'a'na' eŋɨ' nea'nɨrane mu'rorane a'ma' imo'nɨŋoya' sɨ'mɨmaŋɨ'mɨnɨ e'ɨ' rorane yanɨ'wa' na'nɨ eŋɨ' bɨ sɨxɨ' neai'mɨxeɨ.’ urɨ'ɨ'rɨxɨnɨ.” urɨŋɨnigɨnɨ.
42021037	Ikwa'wɨyi'na' aŋɨ' rɨdɨyowa' yarɨgɨ'iwa'mɨ da'nɨ a'ma'yo nure'wapɨya nu'ɨsa'na' sɨ'a'pɨ tɨ'nɨ nɨpeyearɨ dɨ'wɨ' mɨŋɨ' Oripiyɨ rɨnɨŋɨ'pimɨ sa' we'mɨnɨrɨ na'nɨ yagɨ'rɨnɨ.
42021038	O sɨ'a' ayɨ' ayo e yarɨ'na' a'ma' nɨ'nɨ wɨ'a' mo'nɨŋɨ'mɨ nɨwia'pɨ'nɨmearo omɨ aŋɨ' rɨdɨyowa' yarɨgɨ'iwa'mɨ da'nɨ arɨ'a' wianɨro na'nɨ bayagɨ'a'rɨnɨ.
42022001	Sɨ'a' Judayɨ' bisɨ'kerɨ'a' yisɨ' mayɨ' u'rapi' nimɨxɨro narɨgɨ'a'yi, sɨ'a' Aŋɨ'najo Wia'rɨ' Neamu'roagoɨ rɨnɨŋɨ'yi —Eŋi'na' sɨ'a' ayi Judayo Isipɨyɨ' mɨxɨ' ina'yo ɨ'a' xeŋwɨra'rɨŋa'na' Gorɨxo niai'wɨ' oxɨ' xa'mɨŋɨ' nɨ'nɨ opɨki'mɨnɨrɨ aŋɨ'najɨ' oya'o urowa'rɨŋɨ' aiwɨ Judayɨ' Gorɨxo ŋwɨ' ikaxɨ' urɨŋɨ'pɨ bisɨ'kerɨ'a' yisɨ' mayɨ' u'rapi' nimɨxɨro nɨnɨro sipɨsipɨ' nɨpɨkiro o'waŋɨ'yo ragɨ' xo'pe' ya'rɨ'a' eŋagɨ na'nɨ aŋɨ'najo ayo mu'roŋɨnigɨnɨ. Ayɨna'nɨ xwiogwɨ' o o pwe'a'na' sɨ'a' ayi na'nɨ dɨŋɨ' mopɨ'rɨ na'nɨ sipɨsipɨ' nɨpɨkiro bisɨ'kerɨ'a' yisɨ' mayɨ' u'rapi' nimɨxɨro narɨgɨ'a'rɨnɨ. Rɨxa sɨ'a' ayi aŋwɨ e imo'na'na'
42022002	apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ oxɨ' apɨxɨ' nɨ'nɨ na'nɨ wa'yɨ' nero na'nɨ “Jisasomɨ arɨre yumɨ'i' i'nɨmɨ pɨkianɨ'wɨnɨ?” nɨra warɨ'na'
42022003	Isɨkariotɨ da'ŋɨ' Judaso —O Jisasoya' wiepɨsarɨŋɨ' we' wu'kau' sɨkwɨ' wau' imo'nɨgɨ'a'yɨ' worɨnɨ. Omɨ Seteno rɨ'wɨ'mɨnɨ nɨrorɨ dɨŋɨ' uxɨxe'ro'a'na'
42022004	o nurɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ'ya' porisowa tɨ'nɨ xwɨyɨ'a' nɨrɨna'rɨro Judaso re urɨŋɨnigɨnɨ, “Soyɨ'ne' omɨ ɨ'a' xɨrɨpɨ'rɨ na'nɨ nionɨ arɨre nerɨ pasa'nɨŋɨ' umemɨ'a'rɨnɨ?” ura'na'
42022005	awa yayɨ' nɨwinɨro re urɨgɨ'awixɨnɨ, “Joxɨ e neaii'a'na' nɨgwɨ' siapanɨ'wa'rɨnɨ.” urɨ'agɨ'a
42022006	Judaso “Ananɨrɨnɨ.” nurɨmɨ nurɨ a'ma' oxɨ' apɨxɨ' epɨ'royɨ' mɨwipa eŋa'na' omɨ pasa' umemɨnɨrɨ na'nɨ wenɨŋɨ' wiaxɨ'dɨŋɨnigɨnɨ.
42022007	Jisaso, sɨ'a' bisɨ'kerɨ'a' yisɨ' mayɨ' u'rapi' nimɨxɨro iwamɨ'o' nɨgɨ'a'yi —Ayɨ' sɨ'a' Aŋɨ'najo mɨpɨki' Wia'rɨ' Mu'roŋɨ' na'nɨ sipɨsipɨ' mia' nɨpɨkiro narɨgɨ'a'yirɨnɨ. Sɨ'a' ayi imo'na'na'
42022008	o Pitaomɨ tɨ'nɨ Jonomɨ tɨ'nɨ re urɨŋɨnigɨnɨ, “Awagwi' none aiwa' aŋɨ'najo eŋi'na' neamu'roagɨ' na'nɨ nanɨ na'nɨ nuri neaimɨxɨ'piyɨ.” urɨ'agɨ
42022009	awau' re urɨgɨ'isixɨnɨ, “Joxɨ ‘Awau' ge nuri pi'ra'nɨŋɨ' oimɨxɨ'piyɨ.’ simo'narɨnɨ?” urɨ'agɨ'i
42022010	o re urɨŋɨnigɨnɨ, “Awagwi' aŋɨ' e nɨre'morɨ'na' iniɨgɨ' sɨxɨ' maxɨrɨŋɨ' wo tɨ'nɨ o'ro'rɨ' ninɨrɨ'na' nu'mɨ nuri aŋɨ' o pa'wi'iwa'mɨ awagwi' enɨ nɨpa'wiri
42022011	aŋiwa'mɨ xia'womɨ re urɨ'isixɨnɨ, ‘Yeare'wapɨyarɨŋo re rɨŋoɨ, “Nionɨ gɨ' seaiepɨsarɨŋa'oyɨ'ne' tɨ'nɨ aiwa' Aŋɨ'najɨ' Wia'rɨ' Neamu'roagɨ'yi na'nɨ aŋɨ' awawa' ikwɨ'ro'nɨŋɨ' gɨwa'mɨ da'nɨ nanɨ'wɨnɨ?” Jisaso e rɨŋoɨ.’ nurɨri
42022012	o aŋɨ' awawa' sea'yɨ e'mɨ ikwɨ'ro'nɨŋɨ' xwe' wa'mɨ aiwa' narɨgɨ'a'yɨ' aiwa' yeaanɨpɨ'rɨ mɨmiaurɨ'wɨ' ya'rɨnɨŋɨ'wa'mɨ sɨwa' eai'a'na' e aiwa' rɨ'a' neayea'isixɨnɨ.” urowa'ra'na'
42022013	awau' nuri Jisaso urɨ'ɨ'pɨ xɨxenɨ nɨwɨga nuri aiwa' Aŋɨ'najo Wia'rɨ' Mu'roagɨ'yi na'nɨ imɨxɨgɨ'isixɨnɨ.
42022014	Rɨxa aiwa' nɨpɨ'rɨ bɨ'i'na' Jisaso tɨ'nɨ wa'ɨ' wurɨmeiarɨgɨ'a'wa tɨ'nɨ aiwa' nanɨro na'nɨ nawi'nɨ nɨŋwearo
42022015	o re urɨŋɨnigɨnɨ, “Nionɨ sɨnɨ rɨ'nɨŋɨ' mɨni'meapa nerɨ'na' ‘Gɨ' seaiepɨsarɨŋoyɨ'ne' tɨ'nɨ xa'mɨ aiwa' Aŋɨ'najɨ' Neamu'roagɨ' na'nɨ rɨpɨ onɨmɨnɨ.’ aga nɨnimo'nɨ'agɨ bɨ'a'rɨnɨ.
42022016	Ayɨ' rɨpɨ na'nɨ seararɨŋɨnɨ. ‘Aiwa' rɨpɨ a'mɨ bɨ bɨ nionɨ tɨ'nɨ xwɨ'a' tɨ'yo da'nɨ nanɨ'wa'manɨ. Gorɨxo xwioxɨ'yo mɨmea'mɨ' nerɨ seameŋweanɨ'e da'nɨ aiwa' rɨpɨ na'nɨ mɨ'kɨ'pɨ xɨxenɨ imo'nɨnɨ'a'rɨnɨ. I'na' da'nɨ nionɨ a'mɨ nɨweapɨrɨ nionɨ tɨ'nɨ nawi'nɨ nanɨ'wa'rɨnɨ.’ seararɨŋɨnɨ.” nurɨrɨ
42022017	kapɨxɨ' wa' nɨmearɨ Gorɨxomɨ yayɨ' nɨwima'na' re urɨŋɨnigɨnɨ, “Kapɨxɨ' rɨwa' yaŋɨ' ninɨro nɨga u'poyɨ.
42022018	‘Iniɨgɨ' wainɨ' a'mɨ bɨ xwɨ'a' tɨ'yo da'nɨ nɨmɨ'a'manɨ. Rɨxa Gorɨxo soyɨ'ne' xwioxɨ'yo mɨmea'mɨ' nerɨ pi'ra'nɨŋɨ' seameŋweanɨ'e da'nɨ iniɨgɨ' wainɨ' a'mɨ i'na' nɨmɨ'a'rɨnɨ.’ seararɨŋɨnɨ.” nurɨrɨ
42022019	bisɨ'kerɨ'a' bɨ nɨmearɨ Gorɨxomɨ yayɨ' nɨwima'na' nɨkwɨrɨrɨ yaŋɨ' nɨwia nurɨ re urɨŋɨnigɨnɨ, “Nionɨya' wara' tɨyɨ' soyɨ'ne' arɨra' seaimɨ'a na'nɨ rɨdɨyowa' nerɨ'nɨŋɨ' imo'nɨnɨ. Rɨ'we'na' nionɨ na'nɨ dɨŋɨ' seainɨnɨ'a na'nɨ nionɨ e'a'pa bisɨ'kerɨ'a' kwɨrɨrɨ seaiapɨrɨ e'a'pa axɨ'pɨ e'ɨ'rɨxɨnɨ.” nurɨma'na'
42022020	awa rɨxa aiwa' nɨnɨma'na' eŋa'na' bisɨ'kerɨ'a' nɨmearɨ'na' e'ɨ'pa kapɨxɨ' iniɨgɨ' wainɨ' rɨwoŋɨ' wa' nɨmearɨ re urɨŋɨnigɨnɨ, “Gorɨxo xwɨyɨ'a' sɨŋɨ' bɨ re'roa'rɨŋɨ'pɨ na'nɨ nionɨ nɨperɨ'na' gɨ' ragɨ' pu'ɨ'yɨ' iniɨgɨ' wainɨ' sɨxɨ' rɨwa'nɨŋɨ' imo'nɨnɨ.
42022021	E nerɨ aiwɨ arɨ'a' ni'poyɨ. A'ma' nionɨ na'nɨ mɨyɨ' nurɨno nionɨ tɨ'nɨ nɨŋwearane aiwa' narɨŋwɨnɨ.
42022022	A'ma' imo'nɨŋa'onɨ Gorɨxo rɨŋɨ' jɨ'ayo axɨ'pɨ nɨnɨpɨkiro aiwɨ a'ma' nionɨ na'nɨ mɨxɨ'yo mɨyɨ' nurɨnomɨ Gorɨxo xeanɨŋɨ' xwe' winɨ'a' eŋagɨ na'nɨ aweyɨ!” urɨ'agɨ
42022023	wiepɨsarɨŋowa yarɨŋɨ' re niga ugɨ'awixɨnɨ, “None go go e winɨ na'nɨ rɨ'a rarɨnɨ?” nɨra ugɨ'awixɨnɨ.
42022024	Wiepɨsarɨŋowa xwɨyɨ'a' rɨpɨ enɨ nɨrɨro sɨ'mɨ' tɨ'nɨ re rɨnɨgɨ'awixɨnɨ, “None wo go go sea'yɨ e neaimo'nɨrɨ eŋa'na' wone sɨmaŋwɨ'yo'nɨŋɨ' wurɨ'nanɨ'wa'rɨ'anɨ?” nɨrɨga warɨ'na'
42022025	Jisaso re urɨŋɨnigɨnɨ, “E'ma'yɨ'ya' mɨxɨ' ina'yɨ'yɨ' a'ma'yɨ'ya' sɨŋwɨ' e da'nɨ sea'yɨ e nimo'nɨro wa' enɨ bɨ me' sekaxɨ'nɨ nurɨro aiwɨ wiwanɨŋowa na'nɨ re rɨnarɨgɨ'a'rɨnɨ, ‘Sɨ'wi' niai'wɨ' nɨ'nɨ nionɨ tɨ'a'mɨnɨ imo'nɨgɨ'a'yɨ' arɨra' wiarɨŋa'onɨrɨnɨ.’ rɨnarɨgɨ'a'rɨnɨ.
42022026	Soyɨ'ne' enɨ awa yarɨgɨ'a'pa axɨ'pɨ e mepanɨ. Segɨ' ra'ro'nɨŋɨ' imo'nɨ'oyɨ' se'gwa'o'nɨŋɨ' imo'nɨ'wɨnɨgɨnɨ. Segɨ' boso'nɨŋɨ' imo'nɨ'oyɨ' se'na'i'nɨŋɨ' omɨŋɨ' seaiiarɨŋo'nɨŋɨ' imo'nɨ'wɨnɨgɨnɨ.
42022027	Dɨŋɨ' pi'ra'nɨŋɨ' mo'poyɨ. Nene pi'oɨ rarɨŋwa'rɨnɨ? A'ma' kikiɨ'a' nɨŋwea'ma'na' aiwa' narɨŋo sea'yɨ e imo'nɨŋorɨ'anɨ? Aiwa' rɨ'a' nuyeairɨ yaŋɨ' wiarɨŋo sea'yɨ e imo'nɨŋorɨ'anɨ? ‘Ayɨ' kikiɨ'a' nɨŋwea'ma'na' aiwa' narɨŋo sea'yɨ e imo'nɨŋorɨnɨ.’ rarɨŋwa'rɨnɨ. Nionɨ e imo'nɨŋa'onɨ aiwɨ soyɨ'ne' tɨ'nɨ nɨŋwearɨ'na' ananɨ segɨ' o'ki'nɨ'nɨŋɨ' nimo'nɨrɨ arɨra' seaiarɨŋa'onɨrɨnɨ.
42022028	Soyɨ'ne' wa iwamɨ'o' ni'wapɨyanɨro yarɨ'na' nionɨ tɨ'nɨ e'ɨ' nɨroro pɨ'nɨ nɨnɨwia'rɨmɨ u'ɨ'a'manɨ.
42022029	Ayɨna'nɨ gɨ' a'po ‘Joxɨ mɨxɨ' ina'yɨ' nimo'nɨrɨ a'ma' ayo meŋwea'ɨrɨxɨnɨ.’ nɨrɨŋɨ'pa
42022030	nionɨ enɨ re seararɨŋɨnɨ, ‘Nionɨ rɨxa mɨxɨ' ina'yɨ' nimo'nɨrɨ meŋweaŋa'na' soyɨ'ne' nionɨ tɨ'nɨ nawi'nɨ aiwa' nɨmɨ'ae' aiwa' nɨro iniɨgɨ' nɨro nero negɨ' Isɨrerɨyɨ' gwɨ' wɨrɨ' wɨri' we' wu'kau' sɨkwɨ' wau' eŋɨ'yo xɨra'owayɨ'ne'nɨŋɨ' nimo'nɨro meŋweapɨ'rɨ'a'rɨnɨ.’ seararɨŋɨnɨ.” urɨŋɨnigɨnɨ.
42022031	O re urɨŋɨnigɨnɨ, “Saimonoxɨnɨ, Saimonoxɨnɨ, Seteno soyɨ'ne' na'nɨ Gorɨxomɨ sɨ'mɨ' tɨ'nɨ re urarɨnɨ, ‘A'ma' witɨ' aiwa' sikɨ' tɨ'ŋɨ'yɨ' neyi'rorɨ'na' yarɨgɨ'a'pa nionɨ Jisaso wiepɨsarɨŋɨ' awa eŋɨ' rɨ'a ea'nɨŋoɨnɨrɨ iwamɨ'o' owi'wapɨyimɨnɨ.’ Obo Gorɨxomɨ e urarɨnɨ.
42022032	E nerɨ aiwɨ dɨŋɨ' soyɨ'ne'ya' nɨkwɨ'roarɨgɨ'a'pɨ samɨŋɨ' mepa oenɨrɨ Gorɨxomɨ rɨxɨŋɨ' seaurɨyi'anigɨnɨ. Saimonoxɨnɨ, rɨ'we'na' joxɨ a'mɨ dɨŋɨ' nɨmorɨ nɨkɨnɨmo'nɨrɨ nionɨ tɨ'a'mɨnɨ nɨbɨrɨ'na' a'ma' nionɨ nɨxɨ'darɨŋagɨ'a na'nɨ dɨxɨ' rɨrɨxɨ'mea'owa simo'narɨgɨ'a'yo eŋɨ' sɨxɨ' ea'mɨxɨ'ɨrɨxɨnɨ.” urɨ'agɨ
42022033	Pitao re urɨŋɨnigɨnɨ, “A'mɨna'oxɨnɨ, gwɨ' rɨyi'ɨ'eranɨ, rɨpɨki'ɨ'eranɨ, nɨwawinɨ yeaipɨ'rɨ'a'rɨnɨ.” urɨ'agɨ
42022034	o re urɨŋɨnigɨnɨ, “Pitaoxɨnɨ, sɨ'a' rɨyimɨ karɨ'karɨ' sɨnɨ rɨ'aiwa' mɨrɨpa eŋa'na' xwɨyɨ'a' biau' bɨ nionɨ na'nɨ re urayirɨ'ɨnɨ, ‘ Jisaso na'nɨ nionɨ majɨ'a'rɨnɨ.’ urayirɨ'ɨnɨ.” urɨŋɨnigɨnɨ.
42022035	O awamɨ re urɨŋɨnigɨnɨ, “Nionɨ xa'mɨ ‘Xwɨyɨ'a' wa'ɨ' eme'poyɨ.’ nɨsearowa'rɨrɨ'na' ‘Nɨgwɨ' wowɨ' tɨ'nɨ a'rupiaŋɨ' wu' tɨ'nɨ sɨkwɨ' su' a'mɨ bɨ tɨ'nɨ nɨmaxɨrɨmɨ memepa e'poyɨ.’ searowa'rɨ'agɨ aiwɨ soyɨ'ne' amɨpi' wi' na'nɨ dɨ'wɨ' nikeamo'nɨro remegɨ'awixɨnɨ?” urɨ'agɨ awa “Oweoɨ, amɨpi' wi' na'nɨ dɨ'wɨ' mikeamo'nɨŋwanigɨnɨ.” urɨ'agɨ'a
42022036	o re urɨŋɨnigɨnɨ, “E nerɨ aiwɨ agwɨ soyɨ'ne' goxɨ goxɨ nɨgwɨ' wowɨ' tɨ'ŋoxɨ nɨmaxɨrɨmɨ uɨ. A'rupiaŋɨ' eŋa'na'yɨ' enɨ nɨmaxɨrɨmɨ uɨ. Goxɨ goxɨ kira' mɨxɨ' na'nɨ eŋɨ'yɨ' mayoxɨ eŋa'na'yɨ' dɨxɨ' iyɨ'a' nɨpi'rɨrɨ bɨ' e'ɨrɨxɨnɨ.
42022037	Ayɨ' rɨpɨ na'nɨ seararɨŋɨnɨ. Bɨkwɨ'yo nionɨ na'nɨ re nɨrɨnɨrɨ ea'nɨnɨ, ‘Rɨ'a' kɨroarɨgɨ'a'yo me'pearɨgɨ'a'pa omɨ enɨ nɨkumɨxɨro axɨ'pɨ me'pepɨ'rɨ'a'rɨnɨ.’ nɨrɨnɨrɨ ea'nɨnɨ. Amɨpi' nionɨ na'nɨ nɨrɨrɨ ea'nɨŋɨ'pɨ xɨxenɨ nimo'nɨnɨŋoɨ.” urɨ'agɨ
42022038	awa re urɨgɨ'awixɨnɨ, “A'mɨna'oxɨnɨ, none mɨxɨ' na'nɨ mɨŋɨ' bɨ'xau' rɨxa ripɨ'xau'rɨnɨ.” urɨ'agɨ'a o “Xwɨyɨ'a' rɨxa apa'nɨrɨnɨ.” urɨŋɨnigɨnɨ.
42022039	E nɨrɨnɨmɨ aŋɨ'yo nɨpeyearɨ xegɨ' yarɨŋɨ'pa dɨ'wɨ' mɨŋɨ' Oripiyɨ rɨnɨŋɨ'pimɨ na'nɨ yarɨ'na' xegɨ' wiepɨsarɨŋowa enɨ nu'mɨ nɨyiro
42022040	rɨxa nɨre'morɨ'na' awamɨ re urɨŋɨnigɨnɨ, “Seteno iwamɨ'o' mɨseai'wapɨyipa oenɨrɨ na'nɨ Gorɨxomɨ rɨxɨŋɨ' urɨ'poyɨ.” nurɨmɨ
42022041	a'ma' sɨ'ŋa' ananɨ iwaŋɨ' mopaxɨ' imo'nɨŋe numa'na' xwɨ'a'yo xo'mɨŋɨ' nɨyɨkwi'ma'na' Gorɨxomɨ xwɨyɨ'a' rɨrɨmɨ' nɨwirɨ
42022042	re urɨŋɨnigɨnɨ, “A'pe, joxɨ nɨsimo'nɨrɨ'na'yɨ' xeanɨŋɨ' nionɨ ni'meanɨ'pɨ kapɨxɨ' nionɨ nɨmɨ'nɨŋɨ' imo'nɨŋɨ'wa' ananɨ emɨ mɨwia'rɨmopaxɨ'rɨnɨ. E nerɨ aiwɨ nionɨ nimo'narɨŋɨ'pɨ me' dɨxɨ' dɨŋɨ' tɨ'nɨ xɨxenɨ ananɨ imo'nɨ'wɨnɨgɨnɨ.” urarɨ'na'
42022043	aŋɨ'najɨ' wo sɨŋa'nɨ nɨwimo'nɨrɨ eŋɨ' sɨxɨ' wea'mɨxɨŋɨnigɨnɨ.
42022044	E e'a'na' Jisaso rɨ'nɨŋɨ' agwɨ' esɨŋwɨ'nɨŋɨ' wi'mea'agɨ Gorɨxomɨ xwɨyɨ'a' eŋɨ' tɨ'nɨ nurɨrɨ'na' xegɨ' okɨŋɨ' nɨpwerɨ'na' ragɨ'nɨŋɨ' nɨpurɨ xwɨ'a'yo nɨyo'ɨsa'na'
42022045	Gorɨxomɨ xwɨyɨ'a' rɨrɨmɨ' wiarɨŋe da'nɨ e'ɨ' niwiearo'mɨ nurɨ xegɨ' wiepɨsarɨŋowa tɨ'ŋɨ' e wenɨŋɨ' e'ɨ'yɨ' wɨnɨŋɨnigɨnɨ. Dɨŋɨ' sɨpi' wiarɨŋagɨ na'nɨ eŋɨ' samɨŋɨ' nɨwo'ro'a nuro sa' o'ro'wapɨŋagɨ'a nɨwɨnɨrɨ
42022046	re urɨŋɨnigɨnɨ, “Pi' na'nɨ soyɨ'ne' sa' weŋoɨ? Seteno iwamɨ'o' mɨseai'wapɨyipa oenɨrɨ na'nɨ nɨwia'pɨ'nɨmearo Gorɨxomɨ rɨxɨŋɨ' urɨ'poyɨ.” urɨŋɨnigɨnɨ.
42022047	Sɨnɨ e urarɨ'na' re eŋɨnigɨnɨ. A'ma' wi' ɨkwɨkwierɨ' bɨmiarɨ'na' a'ma' Judasoyɨ rɨnɨŋo —O wiepɨsarɨŋɨ' we' wu'kau' sɨkwɨ' wau' imo'nɨgɨ'a' worɨnɨ. O a'ma'yo nipemea'mɨ nɨyapɨrɨ Jisasomɨ ki'yɨ' miau'nɨmɨnɨrɨ na'nɨ aŋwɨ e ba'na'
42022048	Jisaso re urɨŋɨnigɨnɨ, “Judase, a'ma' imo'nɨŋa'onɨ pasa' nɨnɨmerɨ ki'yɨ' nɨmiau'nɨmɨnɨrɨ rɨbarɨŋɨnɨ?” ura'na'
42022049	Jisaso tɨ'nɨ rogɨ'a'wa omɨ rɨxa ɨ'a' xɨranɨro yarɨŋagɨ'a nɨwɨnɨro re urɨgɨ'awixɨnɨ, “A'mɨna'oxɨnɨ, ‘Awamɨ mɨŋɨ' oro'poyɨ.’ rɨsimo'narɨnɨ?” nurɨro
42022050	wo re eŋɨnigɨnɨ. Apaxɨ'pa'nɨŋɨ' imo'nɨŋɨ' sea'yɨ e imo'nɨŋoya' xɨna'i'nɨŋɨ' nimo'nɨrɨ omɨŋɨ' wiiarɨŋomɨ mɨŋɨ' ro'mɨnɨrɨ e'ɨ'yɨ' pɨ'rɨ' nɨmoyɨ'kirɨ arɨ'a' we' na'u'mɨ da'ŋo mɨŋɨ' wirɨ'pieaŋɨnigɨnɨ.
42022051	Arɨ'a' mɨŋɨ' wirɨ'piea'agɨ Jisaso “Pɨ'nɨ wia'rɨ'poyɨ. E mepanɨ.” nurɨrɨ a'ma' arɨ'a' mɨŋɨ' wirɨ'piea'omɨ we' sea'yɨ e nikwia'rɨrɨ naŋɨ' imɨxɨŋɨnigɨnɨ.
42022052	Omɨ naŋɨ' nimɨxɨma'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ porisɨ' aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'wa tɨ'nɨ Judayɨ' meba'owa tɨ'nɨ awa xɨ'omɨ ɨ'a' xɨranɨro bɨ'a'yo re urɨŋɨnigɨnɨ, “Soyɨ'ne' mɨŋɨ' tɨ'nɨ iwaŋɨ' tɨ'nɨ ɨ'a' maxɨrɨgɨ'a'yɨ' a'ma' ɨ'wɨ' xaura'parɨgɨ'a'yo ɨ'a' xɨranɨro yarɨgɨ'a'pa nianɨro rɨbarɨŋoɨ?
42022053	Nionɨ sɨ'a' ayɨ' ayo aŋɨ' sipɨsipɨ' rɨdɨyowa' yarɨgɨ'iwa'mɨ ŋweaŋa'na' soyɨ'ne' ɨ'a' wi' mɨnɨxɨrarɨgɨ'awixɨnɨ. E nerɨ aiwɨ a'rɨ'wɨyi'na' obo emearɨ'na' soyɨ'ne' ɨ'a' nɨxɨranɨro na'nɨ rɨseaimo'nɨgoɨ?” urɨŋɨnigɨnɨ.
42022054	Jisaso e urɨ'agɨ ai' awa omɨ ɨ'a' nɨxero nɨme'ra nuro apaxɨ'pa'nɨŋɨ' imo'nɨŋɨ' sea'yɨ e imo'nɨŋoya' aŋɨ' e meare'mo'a'na' Pitao awamɨ rɨ'wɨ'yo yaxɨ'dɨ' ne'ra nurɨ
42022055	a'ma' wi' a'kɨŋa'yo aŋɨ'rɨwa'mɨ da'nɨ rɨ'a' nikearo ŋweaŋagɨ'a nɨwɨnɨrɨ o enɨ nɨpa'wirɨ nɨwi'mearɨ e e'ɨ' ŋweaŋa'na'
42022056	apɨxɨ' omɨŋɨ' wiiarɨŋɨ' wi' rɨ'a' wɨ'a' o'nɨŋa'na' Pitaomɨ sɨ'mɨmaŋɨ' sɨŋwɨ' nɨwɨnɨrɨ sɨŋwɨ' agwɨ' nɨwɨga nɨpeyirɨ a'ma' e ŋwɨxapɨgɨ'a'yo re urɨŋɨnigɨnɨ, “A'ma' ro enɨ Jisaso tɨ'nɨ emearɨŋɨ' worɨnɨ.” urɨ'agɨ ai'
42022057	Pitao “Oweoɨ.” nurɨrɨ re urɨŋɨnigɨnɨ, “Ine, ji'xɨ rarɨŋo na'nɨ nionɨ majɨ'a'rɨnɨ.” nurɨrɨ
42022058	nɨŋwea'ma'na' eŋa'na' a'mɨ wo omɨ sɨŋwɨ' nɨwɨnɨrɨ re urɨŋɨnigɨnɨ, “Joxɨ enɨ a'ma' Jisasoya'owa woxɨ'nɨŋɨ' imo'narɨnɨ.” urɨ'agɨ ai' Pitao “Royɨ, nionɨ xeŋwonɨrɨnɨ.” nurɨrɨ
42022059	nɨŋweaŋɨsa'na' eŋa'na' a'ma' a'mɨ wo a'ma'yo arɨ'ki' “A'ma' ro enɨ Gariri pɨropenɨsɨ'yo da'ŋo eŋagɨ na'nɨ nepa Jisaso tɨ'nɨ emearɨŋorɨnɨ.” urayarɨ'na'
42022060	Pitao re urɨŋɨnigɨnɨ, “Royɨ, joxɨ rarɨŋɨ'yɨ' nionɨ majɨ'a'rɨnɨ.” sɨnɨ e urarɨ'na' re eŋɨnigɨnɨ. Karɨ'karɨ' wo rɨxa rɨ'aiwa' rɨŋɨnigɨnɨ.
42022061	Karɨ'karɨ' rɨ'aiwa' ra'na' Jisaso nɨkɨnɨmo'nɨrɨ Pitaomɨ sɨŋwɨ' wɨna'na' o Jisaso pɨ'ne' xa'mɨ re urɨ'ɨ'pɨ “Karɨ'karɨ' sɨnɨ rɨ'aiwa' mɨrɨ' eŋa'na' joxɨ biau' bɨ ayo ‘Jisaso na'nɨ nionɨ majɨ'a'rɨnɨ.’ urayirɨ'ɨnɨ.” urɨ'ɨ'pɨ na'nɨ dɨŋɨ' winɨ'agɨ
42022062	nɨpeyearɨ a'kɨŋa' bɨ'arɨwa'mɨ da'nɨ ŋwɨ' pɨyɨ' wɨ'rɨnɨŋɨnigɨnɨ.
42022063	A'ma' Jisasomɨ ɨ'a' xɨra'rɨgɨ'a'yɨ' ikayɨ'wɨ' numearɨro iwaŋɨ' nɨme'perɨ'na'
42022064	xegɨ' sɨŋwɨ'yo wɨ'a' nɨta'rɨma'na' iwaŋɨ' nearo re nura ugɨ'awixɨnɨ, “Wɨ'a' nearo'kiamoarɨŋoxɨnɨ, iwaŋɨ' go rɨ'a reaarɨnɨ? Joxɨ wɨ'a' ro'kiamoarɨŋoxɨ eŋagɨ na'nɨ rɨxa a'waŋɨ' neareɨ.” nurɨro
42022065	ikayɨ'wɨ' numearɨro'na' aya' wi' nurɨ'asa'na'
42022066	rɨxa wɨ'a' o'na'na' Judayɨ' meba'owa xwɨrɨxɨ' imɨxarɨgɨ'a'yɨ', ayɨ' apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ awi' ea'na'na' Jisasomɨ awa tɨ'a'mɨnɨ nɨme'ra nɨbɨro wa'rɨ'agɨ'a
42022067	awa re urɨgɨ'awixɨnɨ, “Joxɨ yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'oxɨ eŋa'na'yɨ', a'waŋɨ' neareɨ.” urɨ'agɨ'a aiwɨ o re urɨŋɨnigɨnɨ, “Nionɨ nɨsearɨ'agɨ aiwɨ soyɨ'ne' ‘Neparɨnɨ.’ nɨyaiwiro arɨ'a' nipɨ'rɨme'oɨ.
42022068	Nionɨ enɨ yarɨŋɨ' bɨ seai'a'na'yɨ', soyɨ'ne' a'waŋɨ' wi' nɨrɨpɨ'rɨme'oɨ.
42022069	E nerɨ aiwɨ re seararɨŋɨnɨ, ‘A'ma' imo'nɨŋa'onɨ Gorɨxo, eŋɨ' sɨxɨ' ea'nɨŋoya' we' na'u'mɨnɨ ŋwea'mɨ na'nɨ aŋwɨ ayorɨnɨ. I'ni'na' o tɨ'nɨ nɨŋwearɨ o'nɨŋɨ' imo'nɨmɨ'a'rɨnɨ.’ seararɨŋɨnɨ.” urɨ'agɨ
42022070	nowanɨ re urɨgɨ'awixɨnɨ, “Joxɨ niai'wɨ' Gorɨxoya'oxɨranɨ?” urɨ'agɨ'a o “Soyɨ'ne' apɨ nɨrarɨŋoɨ.” urɨ'agɨ
42022071	awa re rɨnɨgɨ'awixɨnɨ, “None xewanɨŋo xwɨyɨ'a' mea'rɨnɨpaxɨ'pɨ rarɨŋagɨ arɨ'a' wi'wa'yɨ' na'nɨ sɨŋwɨ' wɨnarogɨ'a' a'mɨ wi' nɨbɨro xwɨyɨ'a' mearɨpaxɨ' mimo'nɨnɨ.” rɨnɨgɨ'awixɨnɨ.
42023001	E nɨrɨnɨro nowanɨ nɨwia'pɨ'nɨmearo Jisasomɨ gapɨmanɨ' Pairato tɨ'ŋɨ' e na'nɨ nɨme'ra nuro
42023002	nɨre'mo'ma'na' Jisaso na'nɨ nɨxekwɨ'moro Pairatomɨ re urɨgɨ'awixɨnɨ, “O yapɨ' nɨneai'wapɨya nurɨ Judayene yarɨŋwa'yɨ' nɨneawiai'kirɨ ‘E'ma'yɨ'ya' mɨxɨ' ina'yɨ' Sisaomɨ nɨgwɨ' takisɨ' na'nɨ mɨnɨ mɨwipanɨ.’ nɨnearɨrɨ xewanɨŋo na'nɨ re rarɨnɨ, ‘Nionɨ a'ma' yea'yɨ' seayimɨxemea'mɨ'a na'nɨ arɨ'owaya' xwɨ'a' piaxɨ'yo da'nɨ iwiaroŋa'onɨ, mɨxɨ' ina'yɨ' imo'nɨŋa'onɨrɨnɨ.’ rarɨŋagɨ arɨ'a' wi'wa'rɨnɨ.” urɨ'agɨ'a
42023003	Pairato Jisasomɨ yarɨŋɨ' nɨwia nurɨ'na' yarɨŋɨ' re wiŋɨnigɨnɨ, “Joxɨ Judayɨ'ya' mɨxɨ' ina'yɨ' imo'nɨŋoxɨranɨ?” urɨ'agɨ o “Joxɨ dɨxɨ' rɨxa apɨ nɨrarɨŋɨnɨ.” urɨ'agɨ
42023004	Pairato apaxɨ'pa'nɨŋɨ' imo'nɨgɨ'a' xwe'owamɨ tɨ'nɨ a'ma' e epɨ'royɨ' egɨ'a'yo tɨ'nɨ re urɨŋɨnigɨnɨ, “Xwɨyɨ'a' mearɨpaxɨ' imo'nɨŋɨ' bɨ na'nɨ pɨ'a' megɨnarɨŋɨnɨ.” urɨ'agɨ aiwɨ
42023005	awa arɨ'ki' re urayigɨ'awixɨnɨ, “Jisaso Judia pɨropenɨsɨ' re amɨ amɨ nemerɨ a'ma' nɨ'nɨ re oyaiwi'poyɨnɨrɨ, ‘O negɨ' mɨxɨ' ina'yɨ' imo'na'na' e'ma'yo mɨxɨ' xɨ'dowa'ranɨ'wa'rɨnɨ.’ oyaiwi'poyɨnɨrɨ nure'wapɨya warɨŋorɨnɨ. Gariri pɨropenɨsɨ'yo da'nɨ ne'ra bɨŋɨ'yɨ' re enɨ ai' neare'wapɨyarɨnɨ.” urɨ'agɨ'a
42023006	Pairato arɨ'a' e nɨwirɨ awamɨ yarɨŋɨ' re wiŋɨnigɨnɨ, “O Gariri pɨropenɨsɨ'yo da'ŋoranɨ?” urɨ'agɨ
42023007	awa re urɨgɨ'awixɨnɨ, “Oyɨ, Jisaso pɨropenɨsɨ' gapɨmanɨ' Xeroto meŋweaŋɨ'yo da'ŋorɨnɨ.” urɨ'agɨ'a Xeroto enɨ i'na' Jerusaremɨ ŋweaŋagɨ na'nɨ Pairato o tɨ'ŋɨ' e na'nɨ wiowa'rɨŋɨnigɨnɨ.
42023008	Judayowa Jisasomɨ gapɨmanɨ' Xeroto tɨ'ŋɨ' e na'nɨ nɨme'ra u'a'na' o eŋi'na' da'nɨ amɨpi' Jisaso yarɨŋɨ'yɨ' na'nɨ arɨ'a' nɨwirɨ “Omɨ sɨŋwɨ' owɨnɨmɨnɨ.” nɨyaiwia bagɨ' na'nɨ omɨ sɨŋwɨ' nɨwɨnɨrɨ'na' yayɨ' nɨwinɨrɨ “Jisaso emɨmɨ' bɨ oni'wapɨyinɨ.” nɨyaiwirɨ
42023009	yarɨŋɨ' obaxɨ' nɨwiayarɨŋagɨ aiwɨ xɨ'oya' bɨ murɨŋɨnigɨnɨ. Murɨpa yarɨ'na'
42023010	apaxɨ'pa'nɨŋɨ' imo'nɨgɨ'a' xwe'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ xwɨyɨ'a' rɨ'a' tɨ'ŋɨ' xekwɨ'mo'agɨ'a
42023011	Xeroto tɨ'nɨ xegɨ' porisowa tɨ'nɨ uyɨ'niɨ' mero ikayɨ'wɨ' mearɨro nema'na' rapɨrapɨ' awiaxɨ' wu' mɨxɨ' ina'yowa yi'narɨgɨ'a' imo'nɨŋɨ' wu' nuyi'rɨro a'mɨ Pairato tɨ'ŋɨ' e na'nɨ wiowa'rɨŋɨnigɨnɨ.
42023012	Xeroto tɨ'nɨ Pairato tɨ'nɨ xa'mɨ xepɨxepa' ro'nagɨ'i'wau' sɨ'a' ayimɨ nawi'nɨ imo'nɨgɨ'isixɨnɨ.
42023013	Jisasomɨ a'mɨ Pairato tɨ'ŋɨ' e na'nɨ nɨme'ra u'a'na' Pairato “Apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' meba'owa tɨ'nɨ a'ma' nɨ'nɨ tɨ'nɨ obɨ'poyɨ.” nɨrɨrɨ
42023014	awa a'mɨ ba'na' re urɨŋɨnigɨnɨ, “Soyɨ'ne' xa'mɨ a'ma' ro nɨmea'mɨ nɨbɨrɨ re nɨrɨ'awixɨnɨ, ‘O a'ma' nɨ'nɨ “E'ma'yo mɨxɨ' xɨ'dowa'ranɨ'wa'rɨnɨ.” oyaiwi'poyɨnɨrɨ nɨseare'wapɨya emearɨŋorɨnɨ.’ nɨrɨ'a' aiwɨ soyɨ'ne' xwɨyɨ'a' umeararɨgɨ'a'pɨ na'nɨ nionɨ segɨ' sɨŋwɨ' anɨgɨ'e da'nɨ yarɨŋɨ' wiayi'agɨ aiwɨ omɨ xwɨyɨ'a' mearɨpaxɨ' wi' mimo'nɨ'ɨnigɨnɨ.
42023015	Xeroto enɨ pɨ'a' nɨwirɨ ai' omɨ xwɨyɨ'a' mearɨpaxɨ' bɨ mimo'nɨpa eŋagɨ na'nɨ a'mɨ none tɨ'ŋɨ' e na'nɨ seapowa're'napɨ'ɨ'rɨnɨ. Arɨ'a' e'poyɨ. None omɨ pɨkianɨ na'nɨ uyɨ'niɨ' eŋɨ' bɨ aga mimo'nɨnɨ.
42023016	Ayɨna'nɨ ‘Nionɨ yarɨŋa'pɨ na'nɨ rɨnearɨŋoɨ?’ oyaiwinɨrɨ sa iwaŋɨ'nɨ nɨme'perɨ wa'rɨmɨ'ɨnɨ.” ura'na'
42023017	Judayɨ' xwiogwɨ' ayɨ' ayo aiwa' Aŋɨ'najo Mu'roagɨ' na'nɨ narɨgɨ'a'yimɨ “E'ma'yɨ' gapɨmano negɨ' a'ma' gwɨ' ŋweaŋɨ' wo oneawa'rinɨ.” nɨyaiwiro na'nɨ
42023018	a'ma' e epɨ'royɨ' egɨ'a' nawi'nɨ nɨ'nɨ xɨxewia'mɨ' re urɨgɨ'awixɨnɨ, “Jisasomɨ nɨpɨkirɨ Barabasomɨ —O Jerusaremɨ ŋweagɨ'a'yɨ' wa tɨ'nɨ nɨwia'pɨ'nɨmearo ‘E'ma'yo mɨxɨ' oxɨ'dowa'raneyɨ.’ nɨrɨro mɨxɨ' nɨwiro'na' a'ma' pɨki'agɨ'a omɨ e'ma'yɨ' ɨ'a' nɨxero gwɨ' aŋɨ'yo ŋwɨra'rɨgɨ'orɨnɨ. “Omɨ neawa'riɨ.” ura'na'
42023019	a'ma' e epɨ'royɨ' egɨ'a' nawi'nɨ nɨ'nɨ xɨxewia'mɨ' re urɨgɨ'awixɨnɨ, “Jisasomɨ nɨpɨkirɨ Barabasomɨ —O Jerusaremɨ ŋweagɨ'a'yɨ' wa tɨ'nɨ nɨwia'pɨ'nɨmearo ‘E'ma'yo mɨxɨ' oxɨ'dowa'raneyɨ.’ nɨrɨro mɨxɨ' nɨwiro'na' a'ma' pɨki'agɨ'a omɨ e'ma'yɨ' ɨ'a' nɨxero gwɨ' aŋɨ'yo ŋwɨra'rɨgɨ'orɨnɨ. “Omɨ neawa'riɨ.” ura'na'
42023020	Pairato “Jisasomɨ owa'rɨmɨnɨ.” nɨyaiwirɨ a'ma' ayo a'mɨ bɨ urɨ'agɨ aiwɨ
42023021	ayɨ' rɨ'mɨŋɨ' tɨ'nɨ re urayigɨ'awixɨnɨ, “I'kɨ'a'yo yekwɨroa'reɨ. I'kɨ'a'yo yekwɨroa'reɨ.” urayarɨ'na'
42023022	Pairato rɨxa biau' urɨ'ɨ' aiwɨ a'mɨ bɨ re urɨŋɨnigɨnɨ, “Pi' na'nɨ? O pi' ɨ'wɨ' e'ɨ' na'nɨ i'kɨ'a'yo yekwɨroa'rɨmɨ'ɨnɨ? Xwɨyɨ'a' omɨ nɨmearɨrɨ pɨkipaxɨ' wi' imo'nɨŋagɨ mɨwɨnɨmea'ɨnɨ. Ayɨna'nɨ iwaŋɨ'nɨ nɨme'perɨ wa'rɨmɨ'ɨnɨ.” urɨ'agɨ ai'
42023023	a'ma' ayɨ' Pairato omɨ i'kɨ'a'yo oyekwɨroa'rɨnɨrɨ arɨ'ki' a'mɨ wi'nɨ sɨ'mɨ' tɨ'nɨ nurayiro'na' pɨ'ne' Pairatoya' xo'ro'rɨ' wigɨ'awixɨnɨ.
42023024	Pɨ'ne' oya' xo'ro'rɨ' wi'agɨ'a na'nɨ re urɨŋɨnigɨnɨ, “Segɨ' seaimo'narɨŋɨ'pɨ xe oimo'nɨnɨ.” nurɨrɨ
42023025	a'ma' nɨ'nɨ wiwanɨŋɨ'yɨ' “Neawa'riɨ.” urɨ'o —O Jerusaremɨ ŋweagɨ'a'yɨ' wa tɨ'nɨ nɨwia'pɨ'nɨmearɨ “E'ma'yo mɨxɨ' oxɨ'dowa'raneyɨ.” nɨrɨro mɨxɨ' nɨwiro'na' a'ma' pɨki'agɨ'a omɨ e'ma'yɨ' ɨ'a' nɨxero gwɨ' aŋɨ'yo ŋwɨra'rɨgɨ'orɨnɨ. O na'nɨ ayɨ' “Neawa'riɨ.” urɨ'omɨ Pairato nɨwa'rɨrɨ Jisaso na'nɨ wigɨ' dɨŋɨ' yaiwi'ɨ'a'yo nɨxɨ'dɨrɨ porisowa i'kɨ'a'yo yekwɨroa'rɨpɨ'rɨ na'nɨ mɨnɨ wiŋɨnigɨnɨ.
42023026	Mɨnɨ wi'a'na' porisowa omɨ nɨme'ra nurɨ'na' Jisasomɨ iwaŋɨ' me'peayi'ɨ'a' eŋagɨ na'nɨ rɨxa eŋɨ' mea'nɨpa nerɨ na' nea'ga warɨŋagɨ nɨwɨnɨro a'ma' wo Saimonoyɨ rɨnɨŋo —O aŋɨ' xegɨ' yoɨ' Sairini da'ŋorɨnɨ. O maiwi' amɨ'yo da'nɨ Jerusaremɨ na'nɨ barɨŋomɨ o'ɨ' e o'ro'rɨ' ninɨro “O i'kɨ'a' yoxa'ɨ'pa' ni'kwo'nɨmɨ Jisasomɨ oxɨ'dɨnɨ.” nɨyaiwiro omɨ i'kɨ'a' yoxa'ɨ'pa' saŋwɨ'yo nɨwikwia'rɨro nɨme'ra warɨ'na'
42023027	a'ma' oxɨ' apɨxɨ' obaxɨ' ɨkwɨkwierɨ' rɨ'wɨ'mɨnɨ nuro apɨxɨ' obaxɨ' wi'wa enɨ rɨ'wɨ'yo nu'mɨ nuro'na' ŋwape' tɨ'nɨ a'mɨxɨ'a' nɨwiaxɨ'da warɨŋagɨ'a
42023028	Jisaso nɨkɨnɨmo'nɨrɨ re urɨŋɨnigɨnɨ, “Jerusaremɨ da'ŋɨ' apɨxɨ' riwayɨ'ne' nionɨ ŋwɨ' mɨnɨmieapa e'poyɨ. Sewanɨŋi'wayɨ'ne' na'nɨ mieainɨro segɨ' niai'wɨ'yo miearo e'ɨ'rɨxɨnɨ.
42023029	Ayɨ' rɨpɨ na'nɨ seararɨŋɨnɨ. Rɨ'we'na' xeanɨŋɨ' rɨ'a' tɨ'ŋɨ' seai'meanɨ'a' eŋagɨ na'nɨ apɨxɨ' niai'wɨ' tɨ'gɨ'i'wa wigɨ' niai'wɨ' na'nɨ aga dɨŋɨ' sɨpi' winɨ'a' eŋagɨ na'nɨ a'ma' re rɨpɨ'rɨ'a'rɨnɨ, ‘Apɨxɨ' oxɨ' rogɨ'i'wa tɨ'nɨ sɨnɨ apɨya' niai'wɨ' mɨxɨrɨgɨ'i'wa tɨ'nɨ apɨxɨ' sɨnɨ niai'wɨ' amɨŋɨ' mɨnɨ mɨwipa yarɨgɨ'i'wa tɨ'nɨ i'wa yayɨ' owinɨnɨ.’ rɨpɨ'rɨ'a'rɨnɨ.
42023030	Xeanɨŋɨ' apɨ aga xai'wɨ' seai'meanɨ'a' eŋagɨ na'nɨ a'ma' dɨ'wɨ' mɨŋɨ'yo ‘Nɨpie'rorɨ neaɨkwarɨmoɨ.’ urɨro dɨ'wɨ' mɨŋɨ' onɨmia'pia wi'mɨ enɨ ‘Sea'yɨ e rɨtɨ' neaiɨ.’ urɨro epɨ'rɨ'a'rɨnɨ.
42023031	We' ro'nɨŋa'onɨ i'kɨ'a' sɨŋɨ'nɨŋɨ' imo'nɨŋa'onɨ ai' xeanɨŋɨ' nika'rɨ'a'yɨ' na'nɨ seyɨ'ne' ɨ'wɨ' yarɨgɨ'a'yo da'nɨ i'kɨ'a' kɨrɨŋɨ'nɨŋɨ' imo'nɨgɨ'a'yɨ'ne' aŋɨpaxɨ' seaika'rɨnɨ'a'rɨnɨ.” urɨŋɨnigɨnɨ.
42023032	A'ma' rɨkɨkɨrɨ'o' yarɨgɨ'i'wau' enɨ Jisaso tɨ'nɨ nawi'nɨ pɨkianɨro na'nɨ nɨkumɨxɨro nɨme'ra nuro
42023033	rɨxa yoɨ' a'ma' Mɨŋɨ' Gɨxwea'ɨ rɨnɨŋe nɨre'moro omɨ i'kɨ'a'yo nɨyekwɨroa'rɨma'na' mɨdɨmɨda'nɨ rɨkɨkɨrɨ'o' yarɨgɨ'i'wau'mɨ enɨ yekwɨroa'rarɨ'na'
42023034	Jisaso Gorɨxomɨ re urɨŋɨnigɨnɨ, “A'pe, nionɨ niarɨgɨ'a' tɨyɨ' awa majɨ'a' nimo'nɨma'na' niarɨŋagɨ'a na'nɨ joxɨ yokwarɨmɨ' wiiɨ.” urarɨ'na' porisowa Jisasoya' rapɨrapɨ' gonɨ gonɨ mea'mɨnɨre'ɨnɨrɨ sa'ru' nero yaŋɨ' inarɨŋagɨ'a
42023035	a'ma' nu'mɨ bɨ'a'yɨ' e nɨro'wapɨro sɨŋwɨ' nɨwɨnɨro Judayɨ' a'mɨna'owa enɨ ai' rɨperɨrɨ' numero re rɨgɨ'awixɨnɨ, “O a'ma' wi'yo arɨra' wiagorɨnɨ. O nepa a'ma' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o eŋa'na'yɨ', Gorɨxo nɨrɨ'pearɨ nene yea'yɨ' neayimɨxemeanɨ'a na'nɨ urowa're'napɨnɨ'oyɨ rarɨŋwa'o eŋa'na'yɨ', xewanɨŋo arɨra' oinɨnɨ.” nɨra warɨ'na'
42023036	porisowa enɨ ikayɨ'wɨ' numearɨro'na' iniɨgɨ' wainɨ' mɨxɨ' yarɨŋɨ'pɨ mɨnɨ wianɨro na'nɨ aŋwɨ e nɨbɨro
42023037	re urayigɨ'awixɨnɨ, “Joxɨ Judayɨ'ya' mɨxɨ' ina'yoxɨ eŋa'na'yɨ', jɨwanɨŋoxɨ e'ɨ' mi'nɨneɨ.” urɨgɨ'awixɨnɨ.
42023038	“A'ma' royɨ' mɨxɨ' ina'yɨ' Judayɨ'ya'orɨnɨ.” nɨrɨro i'kɨ'a' wa'ra'yo rɨ'wamɨŋɨ' e nea'ma'na' oya' yoxa'ɨ'yo xwa'pɨyi sea'yɨ e'mɨ pɨ'raugɨ'awixɨnɨ.
42023039	Rɨkɨkɨrɨ'o' yarɨgɨ'i'wau', Jisasomɨ mɨdɨmɨda'nɨ i'kɨ'a'yo yekwɨroa'rɨ'i'wau' wɨ'o Jisasomɨ ikayɨ'wɨ' nurɨrɨ re urɨŋɨnigɨnɨ, “Joxɨ nepa a'ma' yea'yɨ' neayimɨxemearɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'oxɨranɨ? Jɨwanɨŋoxɨ e'ɨ' mi'nɨnɨrɨ yawawi enɨ yeami'nɨrɨ eɨ.” urɨ'agɨ ai'
42023040	wɨ'o “E murɨpanɨ.” nurɨrɨ mɨxɨ' re urɨŋɨnigɨnɨ, “Rɨ'nɨŋɨ' o meaarɨŋɨ'pɨ joxɨ axɨ'pɨ nɨmearɨ aiwɨ Gorɨxo na'nɨ wa'yɨ' mɨsinarɨnɨranɨ?
42023041	Yawawi yeapɨki'a'na' ayɨ' ananɨrɨnɨ. Ɨ'wɨ' yarɨgwɨ'i'yo da'nɨ xɨxenɨ yeapɨkiarɨŋoɨ. A'ma' royɨ' ɨ'wɨ' bɨ me'agɨ aiwɨ pɨkiarɨŋoɨ.” nurɨrɨ
42023042	Jisasomɨ re urɨŋɨnigɨnɨ, “Joxɨ rɨxa mɨxɨ' ina'yɨ' nimo'nɨrɨ nɨmeŋwearɨ'na' nionɨ na'nɨ dɨŋɨ' mo'ɨrɨxɨnɨ.” urɨ'agɨ
42023043	Jisaso re urɨŋɨnigɨnɨ, “Nepa rɨrarɨŋɨnɨ. Agwɨ nionɨ tɨ'nɨ aŋɨ'namɨ ŋweanɨ'wiɨ.” urɨŋɨnigɨnɨ.
42023044	Rɨxa sogwɨ' a'wɨnɨ e ŋweaŋa'na' re eŋɨnigɨnɨ. Sogwɨ' nɨsɨ'kwirɨ aŋɨ' nɨmɨnɨ sɨ'a' xai'wɨ' nɨyina'ra nurɨ rɨxa 3:00 p.m. imo'na'na' sogwɨ' a'mɨ noxa'rorɨ anɨŋɨnigɨnɨ.
42023045	Sogwɨ' sɨ'kwia'rɨŋa'na' rapɨrapɨ' sepia' aŋɨ' sipɨsipɨ' rɨdɨyowa' yarɨgɨ'iwa' ŋwɨ'a' tɨ'ŋɨ'mɨnɨ epaŋioa'rɨnɨŋu' a'wɨnɨ e naxɨnowa'rɨrɨ wu'kau' epaŋioa'rɨnɨŋɨnigɨnɨ.
42023046	Jisaso rɨ'aiwa' re rɨŋɨnigɨnɨ, “A'poxɨnɨ, gɨ' dɨŋɨ' orɨŋwɨra'rɨmɨnɨ.” nurɨmɨ dɨŋɨ' ya'nɨŋɨnigɨnɨ.
42023047	Jisaso dɨŋɨ' ya'nɨ'agɨ porisowamɨ sea'yɨ e imo'nɨŋo amɨpi' ayɨ' e e'agɨ sɨŋwɨ' e nɨwɨnɨrɨ Gorɨxomɨ yayɨ' numerɨ re rɨŋɨnigɨnɨ, “A'ma' ro nepa we' ro'nɨŋo, sɨpi' wi' mimɨxɨpa eŋomɨ ai' pɨki'wɨnɨ.” rɨŋɨnigɨnɨ.
42023048	A'ma' oxɨ' apɨxɨ' nɨ'nɨ Porisowa Jisasomɨ yekwɨroa'rarɨ'na' sɨŋwɨ' wɨnanɨro bɨmi'ɨ'a'yɨ' sogwɨ' sɨ'kwia'rɨrɨ a'mɨ oxa'rorɨ nerɨ Jisaso perɨ e'agɨ nɨwɨnɨro aya' ɨ'a' nɨxɨrɨnɨmɨ wigɨ' aŋɨ' e na'nɨ umigɨ'awixɨnɨ.
42023049	A'ma' Jisasoya' xegɨ' imo'nɨŋɨ'yɨ' tɨ'nɨ apɨxɨ' Gariri pɨropenɨsɨ'yo da'ŋɨ' o tɨ'nɨ nawi'nɨ bɨgɨ'i'wa tɨ'nɨ na' jɨ'amɨ onɨmia'pɨ nɨro'ma'na' omɨ pɨkiarɨ'na' amɨpi' apɨ e e'agɨ sɨŋwɨ' wɨnɨgɨ'awixɨnɨ.
42023050	A'ma' wo xegɨ' yoɨ' Josepoyɨ rɨnɨŋo —O Judia pɨropenɨsɨ'yo aŋɨ' xegɨ' yoɨ' Arimatia da'ŋorɨnɨ. O Judayɨ'ya' xwɨrɨxɨ' mearɨgɨ'a' meba'yɨ' worɨnɨ. O we' ro'nɨŋo eŋagɨ na'nɨ xegɨ' wɨ'a Jisasomɨ pɨkianɨro na'nɨ mekaxɨ' nɨmero yarɨgɨ'a'pɨ na'nɨ “Apa'nɨrɨnɨ.” mɨwimo'nɨŋorɨnɨ. “Gorɨxo xwioxɨ'yo mɨmea'mɨ' nerɨ neameŋweanɨ'a'pɨ gi'nɨ gi'na' imo'nɨnɨ'a'rɨ'anɨ?” nɨyaiwiro wenɨŋɨ' nerɨ ŋweaŋorɨnɨ.
42023051	A'ma' wo xegɨ' yoɨ' Josepoyɨ rɨnɨŋo —O Judia pɨropenɨsɨ'yo aŋɨ' xegɨ' yoɨ' Arimatia da'ŋorɨnɨ. O Judayɨ'ya' xwɨrɨxɨ' mearɨgɨ'a' meba'yɨ' worɨnɨ. O we' ro'nɨŋo eŋagɨ na'nɨ xegɨ' wɨ'a Jisasomɨ pɨkianɨro na'nɨ mekaxɨ' nɨmero yarɨgɨ'a'pɨ na'nɨ “Apa'nɨrɨnɨ.” mɨwimo'nɨŋorɨnɨ. “Gorɨxo xwioxɨ'yo mɨmea'mɨ' nerɨ neameŋweanɨ'a'pɨ gi'nɨ gi'na' imo'nɨnɨ'a'rɨ'anɨ?” nɨyaiwiro wenɨŋɨ' nerɨ ŋweaŋorɨnɨ.
42023052	O e'ma'yɨ' gapɨmanɨ' Pairato tɨ'ŋɨ' e na'nɨ nurɨ Jisaso pɨyomɨ xwɨ'a' weya'rɨmɨnɨrɨ na'nɨ yarɨŋɨ' nɨwirɨ Pairato “Oyɨ.” urɨ'agɨ nurɨ
42023053	Jisaso pɨki'ɨ'omɨ nɨmea'mɨ nɨwepɨ'nɨrɨ xwɨ'a' e da'nɨ rapɨrapɨ' apɨ'a' weŋɨ'pɨ tɨ'nɨ xopɨxopɨ' nɨrorɨ sɨ'ŋa'yo a'ma' o'ɨ' rɨxɨgɨ'a'yimɨ —Ayi a'ma' sɨnɨ mɨtagɨ'a'yirɨnɨ. Ayimɨ tɨmɨnɨrɨ na'nɨ nɨmea'mɨ nurɨ i'nɨmɨ tɨŋɨnigɨnɨ.
42023054	Sabarɨ'a' na'nɨ amɨpi' pi'ra'nɨŋɨ' nimɨxɨro tarɨgɨ'a'yimɨ nɨtɨrɨ aiwɨ Sabarɨ'a' na'yi rɨxa aŋwɨ e eŋa'na' tɨŋɨnigɨnɨ.
42023055	Apɨxɨ' Gariri pɨropenɨsɨ'yo da'nɨ nu'mɨ bɨ'i'wa “Jisasomɨ arɨge rɨ'a tarɨnɨ?” nɨyaiwiro sɨŋwɨ' wɨnanɨro nu'mɨ nuro sɨ'ŋa' o'ɨ'yimɨ sɨŋwɨ' nɨwɨnɨro'na' xɨ'omɨ tarɨ'na' enɨ sɨŋwɨ' nɨwɨnɨmɨ
42023056	wigɨ' aŋɨ' e na'nɨ nuro Sade'yo Jisasoya' wara' xo'pe' e'wanɨgɨnɨrɨ i'kɨ'a' dɨ'a' dɨŋɨ' naŋɨ' eaarɨŋɨ' bɨ tɨ'nɨ gɨ'niɨ' bɨ tɨ'nɨ pi'ra'nɨŋɨ' nimɨxɨro nɨtɨro sa' wegɨ'i'wa Sabarɨ'a'yo ŋwɨ' ikaxɨ' ea'nɨŋɨ'pɨ rarɨŋɨ'pa kikiɨ'a' ŋweagɨ'awixɨnɨ.
42024001	Sade'yo aga wɨ'a' mo'nɨŋɨ'mɨ i'wa i'kɨ'a' dɨ'a' tɨ'nɨ gɨ'niɨ' tɨ'nɨ xa'mɨ pi'ra'nɨŋɨ' imɨxa'rɨgɨ'a'pɨ nɨmea'mɨ nuro
42024002	rɨxa Jisaso xwɨ'a' weya'rɨnɨŋe nɨre'moro sɨ'ŋa' xwa'rɨpa'yo maŋɨ' e e'ɨ' ra'ra'rɨnɨŋo mɨmegwɨna'rɨ' nɨmega nurɨ ya'nɨ e weŋagɨ nɨwɨnɨro
42024003	o'ɨ'yimɨ nɨpa'wiro ai' A'mɨna' Jisaso mɨweŋagɨ nɨwɨnɨro
42024004	“Pɨyo gerɨ'anɨ?” nɨyaiwiro ududɨ' ninɨro roŋa'na' re eŋɨnigɨnɨ. A'ma' wau' egɨ' rapɨrapɨ' xwɨnɨ'a' eagɨ'i'wau' sɨ'mɨmaŋɨ' e ro'napɨgɨ'isixɨnɨ. Sɨ'mɨmaŋɨ' e ro'napa'na'
42024005	apɨxi'wa wa'yɨ' nika'rɨnɨro sɨ'mɨmaŋɨ' xwɨ'a'yo ɨkwɨ'ro'a'na' awau' re urɨgɨ'isixɨnɨ, “Sɨŋɨ' u'o na'nɨ a'ma' xwɨ'a' weya'rarɨgɨ'e pi' na'nɨ pɨ'a' yarɨŋoɨ?
42024006	Sɨnɨ re mɨwenɨnɨ. Rɨxa wia'pɨ'nɨmea'ɨnigɨnɨ. O sɨnɨ seyɨ'ne' tɨ'nɨ Gariri pɨropenɨsɨ'yo nemerɨ'na' searɨŋɨ'pɨ na'nɨ dɨŋɨ' mo'poyɨ.
42024007	Re searɨŋɨ'rɨnɨ, ‘Negɨ' Judayɨ' a'ma' imo'nɨŋa'onɨ mɨyɨ' nɨnɨrɨro'na' a'ma' ɨ'wɨ' yarɨgɨ'a'yɨ' ɨ'a' nɨnɨxero i'kɨ'a'yo nɨyekwɨroa'rɨpɨ'rɨ'a' eŋagɨ ai' a'mɨ sɨ'a' wɨyau' wɨyi rɨxa no'rɨma'na' eŋa'na' wia'pɨ'nɨmea'mɨ'a'rɨnɨ.’ rɨŋɨ'rɨnɨ.” urɨ'agɨ'i
42024008	i'wa Jisaso xwɨyɨ'a' eŋi'na' urɨŋɨ' apɨ na'nɨ dɨŋɨ' nɨwinɨrɨ
42024009	xwa'rɨpa'yo pɨ'nɨ nɨwia'rɨmɨ nuro wiepɨsarɨŋɨ' we' wu'kau' sɨkwɨ' wo awamɨ i'wa wɨnɨ'a'pɨ na'nɨ repɨyɨ' nɨwiro a'ma' Jisasoya' xegɨ' imo'nɨŋɨ'yo enɨ nɨyonɨ repɨyɨ' wigɨ'awixɨnɨ.
42024010	Apɨxɨ' repɨyɨ' wiarɨgɨ'i'wa Magɨdara da'ŋɨ' Mariai' tɨ'nɨ Joanai' tɨ'nɨ Jemisomɨ xɨna'i' Mariai' tɨ'nɨ a'mɨ wi'wa tɨ'nɨrɨnɨ. I'wa wa'ɨ' wurɨmeiarɨgɨ'a'wamɨ wigɨ' wɨnɨ'a'pɨ na'nɨ a'waŋɨ' urɨ'agɨ'a ai'
42024011	“I'wa wigɨ' xwɨyɨ'a' i'kɨ'a' ɨwɨ'yo da'nɨ'nɨŋɨ' rarɨŋoɨ.” nɨyaiwiro “Nepaxɨnɨ.” mɨyaiwipa nero ai'
42024012	Pitao nɨwia'pɨ'nɨmearɨ aŋɨ'nɨ nurɨ xwa'rɨpa'yo nɨre'mo'ma'na' nɨpɨ'kwi'nɨrɨ i'nɨmɨ wenɨŋɨ' e'ɨ'yɨ' wɨnɨŋɨnigɨnɨ. Rapɨrapɨ' Jisasomɨ xopɨxopɨ' ro'nɨŋu'nɨ wi' e weŋagɨ nɨwɨnɨrɨ a'mɨ xegɨ' aŋɨ' e na'nɨ nurɨ'na' e eŋagɨ wɨnɨ'ɨ'pɨ na'nɨ ududɨ' ne'ra uŋɨnigɨnɨ.
42024013	Jisasoya' xegɨ' a'ma' imo'nɨŋɨ'yɨ' wau' sɨ'a' axɨ'yimɨnɨ aŋɨ' Emeasɨyɨ rɨnɨŋɨ'pimɨ na'nɨ nuri —Aŋɨ' apɨ Jerusaremɨ da'nɨ na' jɨ'amɨne onɨmia'pɨrɨnɨ. 11 kiromita imo'nɨŋerɨnɨ.
42024014	Awau' o'ɨ'yo nuri Jerusaremɨyo amɨpi' Jisasomɨ wi'ɨ'a'pɨ na'nɨ repɨyɨ' niga nuri
42024015	xwɨyɨ'a' nɨrɨga warɨ'na' Jisaso xewanɨŋo aŋwɨ e nɨbɨrɨ nɨwi'mearɨ awau' tɨ'nɨ nawi'nɨ nuro
42024016	awau' Jisasomɨ sɨŋwɨ' nɨwɨnɨri aiwɨ omɨ mi' mo'mɨxɨ' yarɨ'na'
42024017	Jisaso yarɨŋɨ' re wiŋɨnigɨnɨ, “Awagwi' aŋɨ' nurɨ'na' xwɨyɨ'a' nɨrɨga warɨgɨ'i'pɨ pi' e'ɨ' na'nɨ nɨrɨga warɨŋiɨ?” ura'na' awau' e'ɨ' nɨro'ma'na' sɨ'mɨmaŋɨ' kɨpɨŋɨ' nɨyiri
42024018	wɨ'o, Kɨriopasoyɨ rɨnɨŋo re urɨŋɨnigɨnɨ, “A'ma' nɨ'nɨ Jerusaremɨ urɨ'nanɨro u'ɨ'a'yo sa joxɨnɨ e imo'nɨ'ɨ'pɨ na'nɨ majɨ'a'ranɨ?” urɨ'agɨ
42024019	o yarɨŋɨ' re wiŋɨnigɨnɨ, “Jerusaremɨyo pi' imo'nɨ'ɨnigɨnɨ?” urɨ'agɨ awau' re urɨgɨ'isixɨnɨ, “Nasaretɨ da'ŋɨ' Jisaso na'nɨ rɨnarɨŋwiɨ. O Gorɨxoya' sɨŋwɨ'yo da'nɨ a'ma' nɨ'nɨya' sɨŋwɨ'yo da'nɨ enɨ wɨ'a' ro'kiamoarɨŋɨ' eŋɨ' ea'nɨŋɨ' wo nimo'nɨrɨ emɨmɨ' erɨ xwɨyɨ'a' pi'ra'nɨŋɨ' urɨmerɨ yarɨŋo na'nɨ rɨnarɨŋwiɨ.
42024020	Omɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ negɨ' a'mɨna' neameŋweagɨ'a'wa tɨ'nɨ xwɨrɨxɨ' numero omɨ i'kɨ'a' sea'yɨyo oyekwɨroa'rɨ'poyɨnɨrɨ e'ma'yo mɨnɨ wi'oɨ.
42024021	Xa'mɨ nene dɨŋɨ' re kɨkayo'wa'rɨnɨ, ‘Gorɨxo nene e'ma'yɨ'ya' gwɨ' ŋweaŋwae'ne'nɨŋɨ' imo'nɨŋwae'ne neai'kweanɨ'a na'nɨ urowa're'napɨnɨ'o a'ma' orɨ'anɨ?’ Dɨŋɨ' e kɨkayo'wa'rɨnɨ. Xwɨyɨ'a' apɨ ai' a'mɨ bɨ rɨpɨrɨnɨ. Omɨ rɨxa nɨpɨki'ma'na' eŋa'na' sɨ'a' wɨyau' wɨyi o'ra'na'
42024022	agwɨ sɨ'a' rɨyimɨ neneya' apɨxi'wa aya' nearemo'oɨ. I'wa wɨ'a' mo'nɨŋɨ'mɨ a'ma' xwa'rɨpa' tɨ'ŋɨ' e na'nɨ nuro ai'
42024023	pɨyɨ' tɨ'o mɨweŋagɨ nɨwɨnɨro nene ŋweaŋwae' na'nɨ nɨbɨro re neara'oɨ, ‘Newane' xwa'rɨpa'yo da'nɨ orɨŋa' nɨwɨnɨrane'na' aŋɨ'najɨ' wau' nɨro'napɨri “O sɨŋɨ' uŋoɨ.” nearɨ'iɨ.’ nearɨ'agɨ'a
42024024	negɨ' a'ma' wa a'ma' pɨyo tɨ'e na'nɨ nuro apɨxi'wa nearɨ'a'pɨ sɨnɨ axɨ'pɨ e imo'nɨŋagɨ nɨwɨnɨro aiwɨ pɨyomɨ sɨŋwɨ' bɨ mɨwɨna'oɨ.” Jisasomɨ repɨyɨ' e wi'agɨ'i
42024025	Jisaso re urɨŋɨnigɨnɨ, “Awagwi' majɨmajɨ'a' yarɨgɨ'i'wagwi'rɨnɨ. Amɨpi' wɨ'a' ro'kiamoagɨ'a'wa nɨrɨro rɨ'wamɨŋɨ' eagɨ'a'pɨ arɨ'a' nɨwiri aiwɨ aŋɨ'nɨ ‘Neparɨnɨ.’ nɨyaiwiri dɨŋɨ' mɨkwɨ'ropa yarɨgɨ'i'wagwi'rɨnɨ.
42024026	Awagwi' a'ma' yea'yɨ' seayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'o na'nɨ re rɨyaiwiarɨŋiɨ, ‘O rɨ'nɨŋɨ' bɨ mɨmea' ananɨ mɨxɨ' ina'yɨ' nimo'nɨrɨ nikɨ'nɨmɨ Gorɨxo tɨ'a'mɨnɨ ŋweapaxɨ'rɨnɨ.’ rɨyaiwiarɨŋiɨ? Oweoɨ, xa'mɨ rɨ'nɨŋɨ' nɨmea'ma'na' rɨ'wɨ'yo nikɨ'nɨpaxɨ'rɨnɨ.” nurɨrɨ
42024027	rɨ'wamɨŋɨ' Gorɨxoya'yo amɨpi' xɨ'o na'nɨ nɨrɨnɨrɨ ea'nɨŋɨ'pɨ Moseso eaŋe da'nɨ repɨyɨ' pi'ra'nɨŋɨ' nɨwie'ra urɨ amɨpi' wɨ'a' ro'kiamoagɨ'a'wa rɨ'wɨ'yo eagɨ'e da'nɨ enɨ repɨyɨ' pi'ra'nɨŋɨ' nɨwie'ra urɨ eŋɨnigɨnɨ.
42024028	Aŋɨ' awau' warɨgɨ'i'e rɨxa aŋwɨ e nɨre'morɨ'na' Jisaso awau' “O wia'rɨ' nɨmu'rorɨ unɨŋoɨ.” oyaiwi'piyɨnɨrɨ wi'wapɨyarɨ'na'
42024029	awau' urakioŋwɨra'ranɨri na'nɨ re urɨgɨ'isixɨnɨ, “Joxɨ mɨyeamu'ropanɨ. Sogwɨ' rɨxa we'ɨ' eŋagɨ na'nɨ sɨ'a' ro'rɨnɨŋoɨ. Yawawi tɨ'nɨ sa' re oweaneyɨ.” urɨ'agɨ'i awau' tɨ'nɨ sa' we'mɨnɨrɨ na'nɨ nawi'nɨ aŋɨ'yo nɨpa'wiro
42024030	nɨŋweagɨ'asa'na' rɨxa aiwa' nanɨro nerɨ'na' Jisaso bisɨ'kerɨ'a'pɨ nɨmearɨ Gorɨxomɨ yayɨ' nɨwima'na' nɨkwɨrɨrɨ mɨnɨ wiarɨ'na'
42024031	awau' rɨxa sɨŋwɨ' mi' wo'mɨxɨpaxɨ' nimo'nɨri omɨ sɨŋwɨ' mi' wo'mɨxa'na' re eŋɨnigɨnɨ. O awau' sɨŋwɨ' anɨgɨ'i'e da'nɨ anɨ'nɨŋɨnigɨnɨ.
42024032	O anɨ'nɨ'agɨ nɨwɨnɨri re rɨnɨgɨ'isixɨnɨ, “O tɨ'nɨ o'ɨ'yo nɨbɨrane'na' o xwɨyɨ'a' Gorɨxoya' rɨ'wamɨŋɨ' ea'nɨŋɨ'pɨ pi'ra'nɨŋɨ' repɨyɨ' nɨyeaie'ra barɨ'na' yegɨ' xwioxɨ'yo da'nɨ rɨxa dɨŋɨ' niɨ'a' yeai'ɨ'rɨnɨ.” nɨrɨnɨri
42024033	axi'na' Jerusaremɨ na'nɨ nɨwia'pɨ'nɨmea'mɨ nuri wiepɨsarɨŋɨ' we' wu'kau' sɨkwɨ' wo egɨ'a'wamɨ tɨ'nɨ a'ma' awa tɨ'nɨ nawi'nɨ ŋweagɨ'a'yo tɨ'nɨ nɨwi'meari
42024034	ayɨ' “A'mɨna'o rɨxa wia'pɨ'nɨmea'ɨnigɨnɨ. Saimonomɨ sɨŋa'nɨ wimo'nɨ'ɨnigɨnɨ.” rɨnarɨŋagɨ'a arɨ'a' nɨwiri
42024035	amɨpi' o'ɨ'yo ne'ra u'ɨ'i'pɨ na'nɨ a'waŋɨ' nurɨri re urɨgɨ'isixɨnɨ, “O rɨxa bisɨ'kerɨ'a' kwɨrarɨ'na' yawawi rɨxa sɨŋwɨ' mi' wo'mɨxɨ'wɨ'isixɨnɨ.” urɨgɨ'isixɨnɨ.
42024036	Sɨnɨ Jisaso na'nɨ a'waŋɨ' e urarɨ'na' re eŋɨnigɨnɨ. Xewanɨŋo a'ma' nɨyonɨ a'wɨnɨmɨ da'nɨ sɨŋa'nɨ ro'napɨŋɨnigɨnɨ.
42024037	Sɨŋa'nɨ ro'napa'na' ayɨ' sɨrɨ' nɨpɨki'nɨro wa'yɨ' nika'rɨnɨro “Pɨyɨŋɨ' siwi' womɨ sɨŋwɨ' rɨ'a wɨnɨŋwɨnɨ?” yaiwiarɨ'na'
42024038	o re urɨŋɨnigɨnɨ, “Seyɨ'ne' o'ɨ' nika'rɨnɨro ‘Jisasorɨ'anɨ?’ mɨyaiwi' dɨŋɨ' obɨbaxɨ' pi' na'nɨ nɨmo'a warɨŋoɨ?
42024039	‘Ayɨ' Jisasorɨ'anɨ?’ yaiwipɨ'rɨ sɨkwɨ'yo tɨ'nɨ we'yo tɨ'nɨ sɨŋwɨ' nanɨ'poyɨ. ‘Gɨ'wɨ' tɨ'nɨ eŋɨ' tɨ'nɨ enɨ ri' renɨ?’ yaiwipɨ'rɨ we' sea'yɨ e nikwia'rɨ'poyɨ. Pɨyɨŋɨ' siwi' gɨ'wɨ' tɨ'nɨ eŋɨ' tɨ'nɨ tɨ'ŋɨ'ranɨ?” nurɨrɨ
42024040	xegɨ' we' tɨ'nɨ sɨkwɨ' tɨ'nɨ sɨwa' wi'agɨ
42024041	ayɨ' yayɨ' sea'yɨmɨ da'nɨ winanɨro nero ai' sɨnɨ “Aga Jisasorɨ'anɨ?” mɨyaiwi' ududɨ' nɨwiga warɨ'na' o ayɨ' “Pɨyɨŋɨ' siwi'manɨ. O aiwa' narɨnɨ.” oyaiwi'poyɨnɨrɨ re urɨŋɨnigɨnɨ, “Nionɨ nɨmɨ na'nɨ aiwa' bɨ menɨranɨ?” urɨ'agɨ
42024042	ayɨ' peyɨ' pɨrɨ' bɨ umeai'a'na'
42024043	o nura'pɨrɨ wigɨ' sɨŋwɨ' anɨgɨ'e da'nɨ nɨŋɨnigɨnɨ.
42024044	O re urɨŋɨnigɨnɨ, “Xa'mɨ nionɨ sɨnɨ seyɨ'ne' tɨ'nɨ nemerɨ'na' xwɨyɨ'a' rɨpɨ searɨŋanigɨnɨ, ‘Rɨ'wamɨŋɨ' amɨpi' nionɨ na'nɨ Moseso ŋwɨ' ikaxɨ' nɨrɨrɨ eaŋɨ'pɨ tɨ'nɨ wɨ'a' ro'kiamoagɨ'a'wa nɨrɨro eagɨ'a'pɨ tɨ'nɨ Bɨkwɨ' Samɨyo nɨrɨnɨrɨ ea'nɨŋɨ'pɨ tɨ'nɨ wi' surɨ'ma' me' aga xɨxenɨ nimo'nɨnɨ'a'rɨnɨ.’ searɨŋanigɨnɨ.” nurɨrɨ
42024045	awa rɨ'wamɨŋɨ' xɨ'o na'nɨ Bɨkwɨ' Gorɨxoya'yo ea'nɨŋɨ'pɨ nɨjɨ'a' oimo'nɨ'poyɨnɨrɨ wigɨ' dɨŋɨ' jɨ'ayo naŋɨ' nɨwimɨxɨrɨ
42024046	re urɨŋɨnigɨnɨ, “Eŋi'na' da'nɨ Bɨkwɨ'yo rɨ'wamɨŋɨ' re nɨrɨnɨrɨ ea'nɨnɨ, ‘A'ma' yea'yɨ' seayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'o rɨ'nɨŋɨ' nɨmearɨ nɨperɨ aiwɨ sɨ'a' wɨyau' wɨyi o'ra'na' a'mɨ xwa'rɨpa'yo da'nɨ wia'pɨ'nɨmeanɨ'a'rɨnɨ.’ nɨrɨnɨrɨ ea'nɨnɨ.
42024047	Rɨpɨ enɨ nɨrɨnɨrɨ ea'nɨnɨ, ‘A'ma' omɨ dɨŋɨ' nɨwɨkwɨ'rorɨŋɨ'pimɨ da'nɨ xegɨ' imo'nɨŋɨ'yɨ' xwɨyɨ'a' rɨpɨ wa'ɨ' wurɨmeipɨ'rɨ'a'rɨnɨ, “Segɨ' ɨ'wɨ' yarɨgɨ'a'yɨ' rɨ'wɨ'mɨnɨ nɨmamoro sanɨŋɨ' imo'na'na'yɨ', Gorɨxo yokwarɨmɨ' seaiinɨŋoɨ.” Jerusaremɨ da'nɨ aŋɨ' nɨmɨnɨ wa'ɨ' e wurɨmeipɨ'rɨ'a'rɨnɨ.’ nɨrɨnɨrɨ ea'nɨnɨ.
42024048	Seyɨ'ne' amɨpi' nionɨ na'nɨ wɨnɨ'a' rɨpɨ na'nɨ a'waŋɨ' urɨme'ɨ'rɨxɨnɨ.
42024049	Arɨ'a' e'poyɨ. Gɨ' a'po eŋi'na' segɨ' sea'wowaya' sɨ'mɨmaŋɨ' e da'nɨ ‘Nionɨ segɨ' sea'rɨ'awe'yo gɨ' kwi'yɨ'pɨ wimɨ'a'rɨnɨ.’ urɨŋɨ'pɨ seyɨ'ne' seai'meanɨ'a na'nɨ nionɨ rɨxa seaiapowa'rɨmɨ'ɨnɨ. Seyɨ'ne' Gorɨxoya' kwi'yɨ' e'mɨ da'nɨ sɨnɨ eŋɨ' mɨseaea'mɨxɨpa nerɨ'na' aŋɨ' rɨpimɨ pɨ'nɨ nɨwia'rɨmɨ amɨ amɨ mupanɨ. E nerɨ ai' rɨxa eŋɨ' seaea'mɨxa'na' nionɨ na'nɨ amɨ amɨ wa'ɨ' urɨme'ɨ'rɨxɨnɨ.” urɨŋɨnigɨnɨ.
42024050	O Jerusaremɨ da'nɨ ayo nɨwirɨmea'mɨ nurɨ aŋɨ' xegɨ' yoɨ' Betaniyɨ rɨnɨŋɨ'pimɨ nɨre'mo'ma'na' xegɨ' we' sea'yɨ e nimɨxɨrɨ ayɨ' Gorɨxoya' dɨŋɨ' tɨ'nɨ pi'ra'nɨŋɨ' oŋwea'poyɨnɨrɨ amɨpi' yarɨŋɨ' nɨwirɨ
42024051	sɨnɨ nɨwiarɨ'na' Gorɨxo omɨ nɨme'napɨmɨ rɨxa aŋɨ'namɨ na'nɨ peyiŋɨnigɨnɨ.
42024052	Rɨxa aŋɨ'namɨ na'nɨ peyi'agɨ ayɨ' e sɨŋwɨ' nɨwɨnɨmɨ a'mɨ Jerusaremɨ na'nɨ nuro sea'yɨmɨ sea'yɨmɨ nimo'ga nuro'na'
42024053	i'ni'na' aŋɨ' rɨdɨyowa' yarɨgɨ'iwa'mɨ nɨpa'wiayiro Gorɨxomɨ sea'yɨ e umeagɨ'a'rɨnɨ.
43001001	Iwamɨ'o' xwɨ'a' rɨri' sɨnɨ meŋa'na' Xwɨyɨ'a'oyɨ rɨnɨŋo i'na' ŋweaŋɨ'rɨnɨ. O Gorɨxo tɨ'nɨ nawi'nɨ nɨŋwearɨ o tɨ'nɨ xɨxenɨ imo'nɨŋɨ'rɨnɨ.
43001002	Aga iwamɨ'o' da'nɨ Gorɨxo tɨ'nɨ ŋweagɨ'i'orɨnɨ.
43001003	O Gorɨxo nerɨŋɨ'pimɨ da'nɨ amɨpi' imo'nɨŋɨ' nɨpɨnɨ imo'nɨŋɨ'rɨnɨ. Pi' pi' imo'nɨŋɨ'pɨ wi' xegɨ'pɨ mimo'nɨ' xɨ'o nerɨŋɨ'pimɨ da'nɨnɨ imo'nɨŋɨ'rɨnɨ.
43001004	O dɨŋɨ' a'ma' amɨpi' sɨŋɨ' imo'nɨnɨ'a na'nɨ tɨ'ŋorɨnɨ. Dɨŋɨ' o tɨ'ŋɨ'pɨ, ayɨ' a'ma'yo Gorɨxo imo'nɨŋɨ'pɨ na'nɨ wɨ'a' wo'kinɨ'a na'nɨrɨnɨ.
43001005	Wɨ'a' apɨ sɨ'a' yina'rɨŋe wɨ'a' o'narɨ'na' sɨ'a'pɨ wi' sɨ'a' uyimɨxɨŋɨ'manɨ.
43001006	A'ma' wo —O wayɨ' neameaiŋɨ' Jonoyɨ rɨnɨŋorɨnɨ. Gorɨxoya' xwɨyɨ'a' yaŋɨ' wiowa'rɨŋorɨnɨ. Omɨ Gorɨxo urowa're'napa'na'
43001007	o a'ma' nɨ'nɨ wɨ'a' apɨ na'nɨ arɨ'a' nɨwiro dɨŋɨ' ɨkwɨ'ropɨ'rɨ na'nɨ a'waŋɨ' urɨmɨnɨrɨ na'nɨ bɨŋɨnigɨnɨ.
43001008	O a'ma'yo wɨ'a' wo'kiarɨŋomanɨ. Sa wɨ'a' wo'kiarɨŋo na'nɨ a'waŋɨ' nearɨmɨnɨrɨ bɨŋorɨnɨ.
43001009	Aga nepa wɨ'a' wo'kiarɨŋo, ayɨ' rorɨnɨ. Xwɨ'a' tɨ'yo na'nɨ nɨbɨrɨ'na' Gorɨxo imo'nɨŋɨ'pɨ na'nɨ dɨŋɨ' mopɨ'rɨ na'nɨ wɨ'a' wo'ki'mɨxɨŋorɨnɨ.
43001010	O xwɨ'a' tɨ'yo ŋweaŋa'na' xwɨ'a'ri' tɨ'nɨ amɨpi' tɨ'nɨ xɨ'o nerɨŋɨ'pimɨ da'nɨ imo'nɨŋɨ' aiwɨ oxɨ' apɨxɨ' mi' mɨwo'mɨxɨgɨ'awixɨnɨ.
43001011	O a'ma' xegɨ' Judayɨ' tɨ'ŋɨ' e na'nɨ u'agɨ aiwɨ mumi'mɨnɨgɨ'awixɨnɨ.
43001012	E nerɨ aiwɨ a'ma' omɨ numi'mɨnɨro dɨŋɨ' wɨkwɨ'ro'ɨ'a'yɨ' niai'wɨ' Gorɨxoya' oimo'nɨ'poyɨnɨrɨ sɨŋwɨ' wɨnɨŋɨ'rɨnɨ.
43001013	Ayɨ' niai'wɨ' a'ma' emeaarɨgɨ'a' yapɨ imo'nɨgɨ'a'manɨ. Apɨxɨ' xɨrarɨgɨ'a' yapɨ imo'nɨgɨ'a'manɨ. A'ma'ya' dɨŋɨ'yo da'nɨ enɨ imo'nɨgɨ'a'manɨ. Sa Gorɨxoya' dɨŋɨ'yo da'nɨ xegɨ' niai'wɨ'yɨ' imo'nɨgɨ'a'rɨnɨ.
43001014	Xwɨyɨ'a'oyɨ rɨnɨŋo aga a'ma' nimo'nɨrɨ xwɨ'a' tɨ'yo nene tɨ'nɨ ŋweaŋa'na' nene sea'yɨ e o imo'nɨŋɨ'pɨ aga xegɨ' bɨ imo'nɨŋagɨ wɨnɨŋwanigɨnɨ. O, Gorɨxoya' siŋɨ'nɨŋɨ' e'miaoŋo xɨ'o tɨ'nɨ xɨxenɨ sea'yɨ e imo'nɨŋagɨ wɨnɨŋwanigɨnɨ. A'mae'ne wa' aya' wi' neawianarɨŋagɨ wɨnɨŋwanigɨnɨ. Gorɨxo imo'nɨŋɨ'pɨ nepa xɨxenɨ sɨwa' neainarɨŋagɨ enɨ wɨnɨŋwanigɨnɨ.
43001015	O na'nɨ wayɨ' neameaiŋɨ' Jono a'waŋɨ' nɨrɨrɨ'na' wa'ɨ' re rɨŋɨnigɨnɨ, “O nionɨ re rɨŋa'orɨnɨ, ‘Rɨ'wɨ'yo bɨnɨ'o nionɨ sɨnɨ meŋa'na' o xa'mɨ ŋweaŋagɨ na'nɨ nionɨ sea'yɨ e nimo'nɨnɨ.’ rɨŋa'orɨnɨ.” rɨŋɨnigɨnɨ.
43001016	Ayɨ' rɨpɨ na'nɨ “A'mae'ne wa' aya' wi' neawianarɨŋagɨ wɨnɨrane Gorɨxo imo'nɨŋɨ'pɨ nepa xɨxenɨ sɨwa' neainarɨŋagɨ wɨnɨrane eŋwanigɨnɨ.” rarɨŋɨnɨ. O wa' nɨneawianɨrɨ'na' bɨ onɨmia'pɨ mɨneawianɨ' xwapɨ' aya' wi' nɨneawianɨrɨ arɨra' a'mɨ a'mɨ neaiŋɨ'rɨnɨ.
43001017	Ayɨ' rɨpɨ na'nɨrɨnɨ. Moseso Gorɨxoya' dɨŋɨ' tɨ'nɨ ŋwɨ' ikaxɨ' nɨrɨrɨ rɨ'wamɨŋɨ' eaŋɨ' eŋagɨ aiwɨ ayɨ' Jisasɨ Kiraiso neai'wapɨyiŋɨ'pimɨ da'nɨ Gorɨxo wa' neawianarɨŋɨ'pɨ na'nɨ nɨjɨ'a' imo'nɨrane nepa xɨ'o imo'nɨŋɨ'pɨ na'nɨ nɨjɨ'a' imo'nɨrane eŋwa'rɨnɨ.
43001018	Wai'na' aiwɨ Gorɨxomɨ a'ma' go sɨŋwɨ' wɨnɨŋɨ'rɨnɨ? E nerɨ ai' Ŋwɨ'a' siŋɨ'nɨŋɨ' e'miaoŋo —O i'ni'na' xanoya' sa'ɨ'yo ŋweaŋorɨnɨ. Nene “Xano imo'nɨŋɨ'pɨ apɨrɨ'anɨ?” yaiwianɨ wɨ'a' neao'ki'mɨxɨŋɨ'rɨnɨ.
43001019	Judayɨ' wi' Jerusaremɨ da'nɨ re nɨyaiwiro, “Wayɨ' umeaiarɨŋɨ' Jono a'ma' Gorɨxoya' dɨŋɨ' tɨ'nɨ yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'orɨ'anɨ? Worɨ'anɨ?” nɨyaiwiro apaxɨ'pa'nɨŋɨ' imo'nɨgɨ'a' wa tɨ'nɨ a'ma' Ripaiyɨ rɨnɨŋɨ'yɨ' wa tɨ'nɨ —Ripaiowa aŋɨ' Gorɨxo na'nɨ rɨdɨyowa' yarɨgɨ'iwa'mɨ mewegɨ'a'wamɨ saŋɨ' ura'parɨgɨ'a'warɨnɨ. Awa tɨ'nɨ nuro Jonomɨ “Goxɨrɨnɨ?” urɨ'poyɨnɨrɨ urowa'ra'na'
43001020	awa nuro omɨ nɨwi'mearo yarɨŋɨ' “Goxɨrɨnɨ?” wi'a'na' o yumɨ'i' bɨ mɨwi' waropa'rɨ' ninɨrɨ “Aga nepa seararɨŋɨnɨ.” nurɨrɨ “Nionɨ a'ma' yea'yɨ' seayimɨxemeanɨ'a na'nɨ Gorɨxoya' dɨŋɨ' tɨ'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'onɨmanɨ. Kiraisoyɨ rarɨgɨ'onɨmanɨ.” urɨ'agɨ
43001021	awa yarɨŋɨ' re wigɨ'awixɨnɨ, “Joxɨ ayɨ' o meŋa'na'yɨ', goxɨrɨnɨ? Joxɨ wɨ'a' ro'kiamoagɨ' Eraijaoxɨranɨ?” urɨ'agɨ'a o “Ayɨ' nionɨmanɨ.” urɨ'agɨ awa “Joxɨ wɨ'a' ro'kiamoagɨ' Isɨrerene xwayɨ' nanɨrɨ ŋweaŋwa'oxɨranɨ?” urɨ'agɨ'a o “Oweoɨ.” urɨ'agɨ
43001022	awa “Joxɨ ‘Gonɨrɨnɨ.’ simo'narɨnɨ? A'ma' none nearowa're'napɨ'a'yo a'waŋɨ' uranɨrɨ rarɨŋwɨnɨ. Jɨwanɨŋoxɨ pi'oɨ rɨnarɨŋɨnɨ?” urɨ'agɨ'a
43001023	o re urɨŋɨnigɨnɨ, “Nionɨ wɨ'a' ro'kiamoagɨ' Aisaiao rɨŋɨ'pɨ tɨ'nɨ xɨxenɨ a'ma' dɨŋɨ' meaŋe da'nɨ rɨ'aiwa' re rarɨŋa'onɨrɨnɨ, ‘O'ɨ' A'mɨna'o na'nɨ pi'ra'nɨŋɨ' wimoi'poyɨ.’ rarɨŋa'onɨrɨnɨ.” urɨ'agɨ
43001024	awa —Parisiowa urowa'rɨ'a'warɨnɨ.
43001025	Awa yarɨŋɨ' re wigɨ'awixɨnɨ, “Joxɨ a'ma' yea'yɨ' neayimɨxemearɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'oxɨ mimo'nɨpa erɨ wɨ'a' ro'kiamoagɨ' Iraijaoxɨ mimo'nɨpa erɨ wɨ'a' ro'kiamoagɨ' nene xwayɨ' nanɨrɨ ŋweaŋwa'oxɨ mimo'nɨpa erɨ eŋa'na'yɨ', pi' na'nɨ a'ma'yo wayɨ' numeaia warɨŋɨnɨ?” urɨ'agɨ'a
43001026	Jono re urɨŋɨnigɨnɨ, “Nionɨ a'ma'yo wayɨ' numeairɨ'na' iniɨgɨ' tɨ'nɨnɨ umeaiarɨŋa'onɨrɨnɨ. E nerɨ ai' seyɨ'ne' tɨ'nɨ a'wɨnɨmɨ roŋɨ' wo soyɨ'ne' sɨŋwɨ' mi' mo'mɨxɨ'orɨnɨ.
43001027	A'ma' nionɨya' rɨ'wɨ'yo bɨnɨ'o na'nɨ rarɨŋɨnɨ. A'ma' nionɨ na'nɨ ‘We' ro'nɨŋorɨnɨ.’ niaiwiarɨŋagɨ'a ai' o aga sea'yɨ e nimo'nɨŋagɨ na'nɨ oya' sɨkwɨ' su' gwɨ' wikweaipaxonɨmanɨ.” urɨŋɨnigɨnɨ.
43001028	Jono iniɨgɨ' Jodanɨ rapa'yo jɨ'arɨwa'mɨnɨ aŋɨ' yoɨ' Betani tɨ'ŋɨ' e wayɨ' umeaiarɨ'na' nɨwi'mearo yarɨŋɨ' apɨ wigɨ'awixɨnɨ.
43001029	Wayɨ' neameaiŋɨ' Jono, sa' weŋo Jisaso xɨ'o tɨ'ŋɨ' e na'nɨ barɨŋagɨ nɨwɨnɨrɨ re rɨŋɨnigɨnɨ, “Sipɨsipɨ' mia' rɨdɨyowa'nɨŋɨ' a'ma' nɨnenenɨ uyɨ'niɨ' yarɨŋwa'pɨ yokwarɨmɨ' neaiinɨ'a na'nɨ Gorɨxo neaiapɨŋo iworɨnɨ.
43001030	O re rɨŋa'orɨnɨ, ‘A'ma' nionɨya' rɨ'wɨ'yo bɨnɨ'o nionɨ sɨnɨ meŋa'na' o ŋweaagɨ' eŋagɨ na'nɨ nionɨ sea'yɨ e nimo'nɨŋorɨnɨ.’ rɨŋa'orɨnɨ.
43001031	Xa'mɨ nionɨ enɨ a'ma' nɨbɨrɨ yea'yɨ' neayimɨxemeanɨ'wɨnɨgɨnɨrɨ xwayɨ' nanɨrɨ ŋweaŋwa'omɨ mi' mɨwo'mɨxɨpa nerɨ aiwɨ o na'nɨ gɨ' Isɨrerɨyo wayɨ' numeaiarɨŋɨ'pimɨ da'nɨ wɨ'a' uro'kiamo'mɨnɨrɨ bɨŋa'rɨnɨ.” rɨŋɨnigɨnɨ.
43001032	Wayɨ' neameaiŋɨ' Jono Gorɨxomɨ xewaxo wi'meaŋɨ'pɨ na'nɨ mɨ'ko nimo'nɨrɨ a'waŋɨ' re nearɨŋɨnigɨnɨ, “Nionɨ kwi'yɨ' Gorɨxoya'pɨ aŋɨ'namɨ da'nɨ xawio'wɨ' yapɨ nɨweapɨrɨ omɨ xeŋwea'agɨ wɨnɨŋanigɨnɨ.” nɨnearɨrɨ
43001033	re nearɨŋɨnigɨnɨ, “Xa'mɨ nionɨ enɨ a'ma' nɨbɨrɨ yea'yɨ' neayimɨxemeanɨ'wɨnɨgɨnɨrɨ xwayɨ' nanɨrɨ ŋweaŋwa'omɨ mi' mɨwo'mɨxɨpa nerɨ aiwɨ iniɨgɨ' tɨ'nɨ wayɨ' numeaia ounɨrɨ nɨrowa're'napɨŋo re nɨrɨŋɨnigɨnɨ, ‘A'ma' joxɨ kwi'yɨ' nɨweapɨrɨ wi'mea'agɨ wɨnɨrɨ'o na'nɨ dɨŋɨ' re yaiwi'ɨrɨxɨnɨ, “A'ma'yo wayɨ' numeairɨ'na' kwi'yɨ' tɨ'nɨ numeairɨ sɨxɨ' umi'monɨ'o, ayɨ' orɨ'anɨ?” yaiwi'ɨrɨxɨnɨ.’ nɨrɨŋɨnigɨnɨ.
43001034	Gorɨxo nɨrɨŋɨ'pɨ tɨ'nɨ xɨxenɨ niɨwanɨŋonɨ omɨ sɨŋwɨ' nɨwɨnɨrɨ na'nɨ ni'meaŋɨ'pɨ na'nɨ mɨ'konɨ ‘O niai'wɨ' Gorɨxoya'orɨnɨ.’ seararɨŋɨnɨ.” nearɨŋɨnigɨnɨ.
43001035	Wayɨ' neameaiŋɨ' Jono, sa' weŋo wɨ'a'pɨ tɨ'nɨ xegɨ' wiepɨsarɨŋɨ' wau' tɨ'nɨ nawi'nɨ e'ɨ' nɨrorɨ'na'
43001036	wenɨŋɨ' e'ɨ'yɨ' wɨnɨŋɨnigɨnɨ. Jisaso aŋɨ' warɨŋagɨ nɨwɨnɨrɨ re rɨŋɨnigɨnɨ, “Sipɨsipɨ' mia' rɨdɨyowa' na'nɨ Gorɨxo neaiapɨŋo iworɨnɨ.” rɨ'agɨ
43001037	wiepɨsarɨŋowau' Jono e rɨ'agɨ arɨ'a' nɨwiri Jisasomɨ nu'mɨ warɨ'na'
43001038	o nɨkɨnɨmo'nɨrɨ wɨnɨŋɨnigɨnɨ. Awau' nu'mɨ barɨŋagɨ'i nɨwɨnɨrɨ re urɨŋɨnigɨnɨ, “Pi' yanɨri nu'mɨ nɨbarɨŋiɨ?” urɨ'agɨ awau' re urɨgɨ'isixɨnɨ, “Rabai —Negɨ' agapɨ'ne' nɨrɨrɨ'na' ‘Neare'wapɨyarɨŋoxɨrɨnɨ.’ rarɨŋwa'pɨrɨnɨ. Rabai, joxɨ aŋɨ' giwa'mɨ wearɨŋɨ'rɨnɨ?” urɨ'agɨ'i
43001039	o re urɨŋɨnigɨnɨ, “Awagwi' nɨbɨri sɨŋwɨ' wɨnɨ'piyɨ.” urɨ'agɨ awau' tɨ'nɨ nuro aŋɨ' xɨ'o wearɨŋiwa' sɨŋwɨ' nɨwɨnɨri rɨxa sɨ'a'pɨ tɨ'nɨ 4:00 p.m. imo'nɨŋagɨ na'nɨ sɨ'a' ayi o tɨ'nɨ e sa' wegɨ'awixɨnɨ.
43001040	Wayɨ' neameaiŋɨ' Jono Jisaso na'nɨ rɨ'agɨ arɨ'a' nɨwiri nu'mɨ u'ɨ'i'wau' wɨ'o Adɨruorɨnɨ. O Saimonɨ Pitaomɨ xexɨrɨ'mea'orɨnɨ.
43001041	O xa'mɨ nurɨ xexɨrɨ'mea'o Saimono na'nɨ pɨ'a' nerɨ re ure'meaŋɨnigɨnɨ, “Yawawi a'ma' negɨ' Xibɨruyɨ' pɨ'ne' tɨ'nɨ Mesaiaoyɨ rarɨŋwa'o —O a'ma' yea'yɨ' uyimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'orɨnɨ. Kiraisoyɨ enɨ rɨnɨŋorɨnɨ. Omɨ rɨxa sɨŋwɨ' wɨnɨmea'wiɨ.” nurɨmɨ
43001042	nɨwirɨmea'mɨ Jisaso tɨ'ŋɨ' e na'nɨ nuri wi'mea'a'na' Jisaso omɨ sɨŋwɨ' agwɨ' nɨwɨnɨrɨ re urɨŋɨnigɨnɨ, “Joxɨ Jonomɨ xewaxoxɨ Saimonoxɨrɨnɨ. Ri'na' da'nɨ yoɨ' Sipasoxɨ —Yoɨ' apɨ Gɨrikɨyɨ' pɨ'ne' nɨrɨrɨ'na' Pitaoyɨ rarɨgɨ'a'pɨrɨnɨ. (Yoɨ' mɨ'kɨ'pɨ sɨ'ŋa'ɨ rɨnɨnɨ.) Yoɨ' Sipasoxɨ rɨrɨpɨ'ra'oɨ.” urɨŋɨnigɨnɨ.
43001043	Jisaso, sa' weŋo wɨ'a'pɨ tɨ'nɨ Gariri pɨropenɨsɨ'yo na'nɨ umɨnɨrɨ nerɨ'na' a'ma' womɨ —O Piripoyɨ rɨnɨŋorɨnɨ. Aŋɨ' yoɨ' Betɨsaida da'ŋorɨnɨ. Aŋɨ' apɨ ayɨ' Adɨruo tɨ'nɨ Pitao tɨ'nɨ enɨ aŋɨ' apimɨ da'ŋowau'rɨnɨ. Jisaso Piripoyɨ rɨnɨŋomɨ nɨwi'mearɨ “Joxɨ nɨxɨ'deɨ.” urɨ'agɨ
43001044	Jisaso, sa' weŋo wɨ'a'pɨ tɨ'nɨ Gariri pɨropenɨsɨ'yo na'nɨ umɨnɨrɨ nerɨ'na' a'ma' womɨ —O Piripoyɨ rɨnɨŋorɨnɨ. Aŋɨ' yoɨ' Betɨsaida da'ŋorɨnɨ. Aŋɨ' apɨ ayɨ' Adɨruo tɨ'nɨ Pitao tɨ'nɨ enɨ aŋɨ' apimɨ da'ŋowau'rɨnɨ. Jisaso Piripoyɨ rɨnɨŋomɨ nɨwi'mearɨ “Joxɨ nɨxɨ'deɨ.” urɨ'agɨ
43001045	Piripo nurɨ xegɨ' a'ma' womɨ —O xegɨ' yoɨ' Natanieroyɨ rɨnɨŋorɨnɨ. Omɨ nɨwi'mearɨ re urɨŋɨnigɨnɨ, “A'ma' Moseso eŋi'na' nɨrɨrɨ rɨ'wamɨŋɨ' earɨ wɨ'a' ro'kiamoagɨ'a'wa nɨrɨro rɨ'wamɨŋɨ' earo egɨ'o rɨxa sɨŋwɨ' wɨnɨmea'wɨnɨ. O Nasaretɨ da'ŋɨ' Josepomɨ xewaxo Jisasorɨnɨ.” urɨ'agɨ
43001046	Nataniero a'ma' Gorɨxo Isɨrerɨyo yea'yɨ' uyimɨxemeanɨ'a na'nɨ urowa're'napɨnɨ'o na'nɨ re urɨŋɨnigɨnɨ, “Joxɨ re rɨyaiwiarɨŋɨnɨ, ‘Nasaretɨ da'nɨ nene aya' sɨ'wɨ' nearopaxɨ' imo'nɨŋɨ' bɨ imo'nɨpaxɨ'rɨnɨ.’ rɨyaiwiarɨŋɨnɨ?” urɨ'agɨ Piripo re urɨŋɨnigɨnɨ, “Joxɨ nɨbɨrɨ sɨŋwɨ' wɨneɨ.” nurɨmɨ nuri Jisaso tɨ'ŋɨ' e barɨ'na'
43001047	o Nataniero barɨŋagɨ nɨwɨnɨrɨ o na'nɨ re rɨŋɨnigɨnɨ, “Isɨrerɨyɨ' wo a'ma'yo yapɨ' bɨ mɨwi'wapɨyarɨŋo iworɨnɨ.” rɨ'agɨ
43001048	Nataniero ududɨ' nɨwinɨrɨ re urɨŋɨnigɨnɨ, “Arɨge nerɨ joxɨ nionɨ na'nɨ nɨjɨ'a' imo'nɨŋɨnɨ?” urɨ'agɨ Jisaso re urɨŋɨnigɨnɨ, “Piripo sɨnɨ rɨ'aiwa' mɨrɨrɨpa e'ɨ'mɨ joxɨ i'kɨ'a' pikɨ'namɨ i'kwapiŋɨ'yo ŋweaŋa'na' sɨŋwɨ' ranɨ'anigɨnɨ.” urɨ'agɨ
43001049	Nataniero re urɨŋɨnigɨnɨ, “Neare'wapɨyarɨŋoxɨnɨ, joxɨ niai'wɨ' Gorɨxoya'oxɨrɨnɨ. Isɨrerene negɨ' mɨxɨ' ina'yoxɨrɨnɨ.” urɨ'agɨ
43001050	Jisaso re urɨŋɨnigɨnɨ, “Nionɨ ‘Joxɨ i'kɨ'a' pikɨ'namɨ i'kwapiŋɨ'yo ŋweaŋa'na' sɨŋwɨ' ranɨ'anigɨnɨ.’ rɨrɨ'agɨ na'nɨ joxɨ ‘Gorɨxomɨ xewaxorɨ'anɨ?’ nɨniaiwirɨ dɨŋɨ' rɨnɨkwɨ'roarɨŋɨnɨ? Nionɨ apimɨ sea'yɨ e imo'nɨŋɨ' bɨ yarɨŋagɨ sɨŋwɨ' nanɨrɨ'a'rɨnɨ.” nurɨrɨ
43001051	omɨ re urɨŋɨnigɨnɨ, “Aga nepa seararɨŋɨnɨ. Aŋɨ'namɨ da'nɨ o'ɨ' ina'na' Gorɨxoya' aŋɨ'najɨ' a'ma' imo'nɨŋa'onɨ tɨ'ŋɨ' e na'nɨ yirɨ weapɨrɨ yarɨŋagɨ'a sɨŋwɨ' wɨnɨpɨ'rɨ'a'rɨnɨ.” urɨŋɨnigɨnɨ.
43002001	Sɨ'a' wɨyau' pwe'a'na' Gariri pɨropenɨsɨ'yo aŋɨ' bɨ xegɨ' yoɨ' Kenaɨ rɨnɨŋɨ'pimɨ a'ma' wo apɨxɨ' meaarɨŋagɨ na'nɨ aiwa' apɨ nimɨxɨro yarɨ'na' Jisasomɨ xɨna'i' aŋɨ' ayo ŋweaŋa'na'
43002002	omɨ tɨ'nɨ xegɨ' wiepɨsarɨŋowamɨ tɨ'nɨ urepea'rɨ'a' eŋagɨ na'nɨ awa enɨ nɨbɨro ŋweaŋa'na' re eŋɨnigɨnɨ.
43002003	A'ma' aiwa' apɨ na'nɨ awi' ea'nɨ'a'yɨ' iniɨgɨ' wainɨ' nɨ'nɨ nowa'ra'na' Jisasomɨ xɨna'i' re urɨŋɨnigɨnɨ, “I'we, wainɨ' nɨ'nɨ rɨxa nowa'ra'oɨ. Bɨ sɨnɨ mɨwenɨnɨ.” urɨ'agɨ
43002004	Jisaso re urɨŋɨnigɨnɨ, “Ineyɨ, ji'xɨ nionɨ pi' oenɨrɨ nɨrarɨŋɨnɨ? Nionɨya' eŋɨ' ea'nɨŋɨ' sɨŋa'nɨ imo'nɨnɨyɨ' ri'na'manɨ.” urɨ'agɨ
43002005	xɨna'i' a'ma' aiwa' nɨxero yaŋɨ' wiarɨgɨ'a'wamɨ re urɨŋɨnigɨnɨ, “O pi' pi' searɨ'ɨ'yɨ' xɨxenɨ xɨ'dɨ'poyɨ.” urɨ'agɨ
43002006	Jisaso sɨ'ŋa' tɨ'nɨ xwa'rɨ'a' sɨxɨ' imɨxɨnɨŋɨ' we' wɨ'u'mɨ da'ŋɨ' wo —Apɨ wa'nɨ wa'nɨ iwajɨ'a' nerɨ'na' 100 rita' iwajɨ'a' epaxɨ'pɨrɨnɨ. Judayɨ' wigɨ' yarɨgɨ'a'pɨ tɨ'nɨ xɨxenɨ nerɨ'na' Gorɨxoya' sɨŋwɨ'yo da'nɨ amɨpi' we' ro'nɨgɨ'a' imo'nanɨro igwɨ'a' wi'moarɨgɨ'a'pa yanɨrɨ yarɨgɨ'a'pɨrɨnɨ. Jisaso sɨxɨ' we' wɨ'u'mɨ da'ŋɨ' wo apɨ weŋagɨ nɨwɨnɨrɨ
43002007	a'ma' aiwa' yaŋɨ' wiarɨgɨ'a'wamɨ re urɨŋɨnigɨnɨ, “Iniɨgɨ' niwiro iwajɨ'a' nerɨ'na' magwɨ' e'poyɨ.” urɨ'agɨ awa aga iniɨgɨ' iwajɨ'a' nero'na' magwɨ' imɨmɨ' ya'ra'na'
43002008	o awamɨ re urɨŋɨnigɨnɨ, “Xwa'rɨ'a' sɨxɨ' tɨ'yo da'nɨ niwiro nɨmea'mɨ nuro sea'yɨ' wiarɨgɨ'oyɨ'ne' sea'yɨ e seaimo'nɨŋomɨ mɨnɨ wi'poyɨ.” urɨ'agɨ awa nɨmea'mɨ nuro mɨnɨ wi'a'na'
43002009	sea'yɨ' wiarɨgɨ'a'wamɨ bosɨ' umiearɨŋo aga iniɨgɨ' rɨxa wainɨ' imo'nɨ'ɨ'pɨ gɨ'gɨ' nerɨ —O awa iwi'ɨ'e na'nɨ majɨ'a' nerɨ aiwɨ aiwa' yaŋɨ' wiarɨgɨ'a'wa nɨjɨ'a'rɨnɨ. O gɨ'gɨ' nerɨ apɨxɨ' meaarɨŋomɨ “Eɨnɨ.” nurɨrɨ
43002010	re urɨŋɨnigɨnɨ, “A'ma' nɨ'nɨ iniɨgɨ' wainɨ' yaŋɨ' nɨwia nuro'na' re yarɨgɨ'a'rɨnɨ. Xa'mɨ awiaxɨ'pɨ yaŋɨ' nɨwia nu'ɨsa'na' a'ma' wainɨ' apɨ rɨxa nɨnɨma'na' eŋa'na' naŋɨ' onɨmia'pɨ imo'nɨŋɨ'pɨ yaŋɨ' nɨwia warɨgɨ'a'rɨnɨ. E yarɨgɨ'a' eŋagɨ aiwɨ joxɨ e me'ɨnɨ. Joxɨ xa'mɨ wainɨ' naŋɨ' imo'nɨŋɨ'pɨ yaŋɨ' nɨneaiapɨrɨ aiwɨ wainɨ' aga awiaxɨ'pɨ yo'mɨŋɨ' nɨmerɨ agwɨnɨ neaiaparɨŋɨnɨ.” urɨŋɨnigɨnɨ.
43002011	Jisaso Gariri pɨropenɨsɨ'yo aŋɨ' Kenayo nɨŋwearɨ'na' emɨmɨ' apɨ iwamɨ'o' nɨwi'wapɨyirɨŋɨ'pimɨ da'nɨ eŋɨ' ea'nɨŋɨ' xɨ'o imo'nɨŋɨ'pɨ sɨwa' winarɨ'na' xegɨ' wiepɨsarɨŋowa sɨŋwɨ' nɨwɨnɨro dɨŋɨ' wɨkwɨ'rogɨ'awixɨnɨ.
43002012	E nemo aŋɨ' xegɨ' yoɨ' Kapaneamɨ rɨnɨŋɨ'pimɨ na'nɨ nɨwerɨ xegɨ' xɨna'i' tɨ'nɨ xexɨrɨ'mea'owa tɨ'nɨ xegɨ' wiepɨsarɨŋowa tɨ'nɨ enɨ nawi'nɨ nɨwero e sɨ'a' a'rɨ'nɨ' wi' wegɨ'awixɨnɨ.
43002013	Jisaso sɨ'a' Aŋɨ'najo Neamu'roagoɨ rɨnɨŋɨ'yi aŋwɨ e imo'nɨŋa'na' Jerusaremɨ na'nɨ nɨyoarɨ
43002014	aŋɨ' rɨdɨyowa' yarɨgɨ'iwa'mɨ a'kɨŋa'yo nɨpa'wirɨ wenɨŋɨ' e'ɨ'yɨ' wɨnɨŋɨnigɨnɨ. Nɨgwɨ' na'nɨ wa burɨma'kau' bɨ' ero sipɨsipɨ' bɨ' ero xawio'wɨ' bɨ' ero yarɨŋagɨ'a nɨwɨnɨrɨ nɨgwɨ' senisɨ' wiarɨgɨ'a'wa enɨ e'ɨ' nɨŋwearo yarɨŋagɨ'a nɨwɨnɨrɨ re eŋɨnigɨnɨ.
43002015	Sa'mi' nɨmearɨ sɨkwɨ'a' nɨyi'rearɨ'na' sipɨsipɨ' tɨ'nɨ burɨma'kau' tɨ'nɨ mɨxɨ' xɨ'dowa'rɨrɨ xia'wowamɨ enɨ mɨxɨ' xɨ'dowa'rɨrɨ nɨgwɨ' senisɨ' yarɨgɨ'a'waya' nɨgwɨ'pɨ nɨmearɨ emɨ noyaxɨmorɨ wigɨ' i'kwiaŋwɨ' enɨ mɨwia'rorɨ nema'na'
43002016	xawio'wɨ' bɨ' yarɨgɨ'a'wamɨ mɨxɨ' re urɨŋɨnigɨnɨ, “Nɨmea'mɨ u'poyɨ. Aŋɨ' gɨ' a'poya' riwa' makerɨ'a' aŋiwa'nɨŋɨ' pi' na'nɨ imɨxarɨŋoɨ?” urɨ'agɨ
43002017	xegɨ' wiepɨsarɨŋowa Bɨkwɨ'yo rɨ'wamɨŋɨ' re nɨrɨnɨrɨ ea'nɨŋɨ'pɨ na'nɨ dɨŋɨ' winɨŋɨnigɨnɨ, “ ‘A'poxɨnɨya' aŋiwa'mɨ pi'ra'nɨŋɨ' e'ɨ'rɨxɨnɨrɨ sɨ'mɨ' nɨxeadɨ'pe'nɨrɨŋɨ'pimɨ da'nɨ mɨyɨ'o'yo urɨ'kwi'narɨŋɨnɨ.’ nimo'narɨnɨ.” nɨrɨnɨrɨ ea'nɨŋɨ'pɨ na'nɨ dɨŋɨ' winɨŋɨnigɨnɨ.
43002018	Judayɨ' a'mɨna'owa Jisaso e'ɨ'pɨ sɨŋwɨ' nɨwɨnɨro mɨxɨ' re urɨgɨ'awixɨnɨ, “Nene ‘E epaxorɨ'anɨ?’ siaiwianɨ na'nɨ emɨmɨ' bɨ rɨxa rɨneai'wapɨyarɨŋɨnɨ?” urɨ'agɨ'a
43002019	Jisaso re urɨŋɨnigɨnɨ, “Soyɨ'ne' aŋɨ' riwa' pɨnea'poyɨ. E nerɨ'na'yɨ', nionɨ a'mɨ sɨ'a' wɨyau' wɨyimɨ mɨrɨmɨ'a'rɨnɨ.” urɨ'agɨ
43002020	Judayɨ' a'mɨna'owa re urɨgɨ'awixɨnɨ, “None aŋɨ' riwa' mɨrarɨ'na' xwiogwɨ' 46 neamu'roŋiwa'rɨnɨ. Joxɨ ananɨ sɨ'a' wɨyau' wɨyimɨ mɨrɨpaxoxɨranɨ?” urɨ'agɨ'a aiwɨ
43002021	o e nurɨrɨ'na' ewayɨ' ikaxɨ' xewanɨŋo na'nɨ nɨrɨrɨ e urɨŋɨnigɨnɨ.
43002022	Ayɨna'nɨ rɨ'we'na' Jisaso Gorɨxoya' dɨŋɨ'yo da'nɨ pɨyɨ' weŋe da'nɨ nɨwia'pɨ'nɨmea'ma'na' eŋa'na' wiepɨsarɨŋowa ewayɨ' ikaxɨ' xɨ'o aŋiwa' na'nɨ urɨnɨŋɨ'pɨ na'nɨ dɨŋɨ' nɨwinɨrɨ “Bɨkwɨ'yo xɨ'o na'nɨ nɨrɨnɨrɨ ea'nɨŋɨ'pɨ tɨ'nɨ xwɨyɨ'a' xɨ'o rɨnɨŋɨ'pɨ tɨ'nɨ neparɨnɨ.” nɨyaiwiro dɨŋɨ' wɨkwɨ'rogɨ'awixɨnɨ.
43002023	Sɨ'a' Aŋɨ'najo Neamu'roagoɨ rɨnɨŋɨ'yi na'nɨ aiwa' imɨxarɨgɨ'i'na' Jisaso sɨnɨ Jerusaremɨ nɨŋwearɨ'na' emɨmɨ' yarɨŋagɨ a'ma' obaxɨ' e ŋweagɨ'a'yɨ' sɨŋwɨ' nɨwɨnɨro omɨ dɨŋɨ' nɨwɨkwɨ'roro apaxɨ' me' “Orɨ'anɨ?” yaiwiarɨŋagɨ'a aiwɨ
43002024	xewanɨŋo nepaxɨŋo nimo'nɨrɨ sɨŋa'nɨ “Onɨrɨnɨ.” nɨrɨrɨ a'waŋɨ' mɨrowia'roŋɨnigɨnɨ. O a'ma' nɨ'nɨ yarɨgɨ'a'pɨ na'nɨ nɨjɨ'a' imo'nɨŋo eŋagɨ na'nɨ a'waŋɨ' mɨrowia'roŋɨnigɨnɨ.
43002025	A'ma' wigɨ' yaiwiarɨgɨ'a'pɨ xwioxɨ'yo adadɨ' nɨwirɨ nɨjɨ'a' imo'nɨŋo eŋagɨ na'nɨ wi' a'ma' nɨbɨro apɨ na'nɨ a'waŋɨ' urɨpaxomanɨ.
43003001	A'ma' wo —O xegɨ' yoɨ' Nikodimasoyɨ rɨnɨŋorɨnɨ. Gwɨ' mo'nɨgɨ'a' yoɨ' Parisiyɨ rɨnɨŋɨ'yɨ' worɨnɨ. Axo Judayɨ' meba' worɨnɨ.
43003002	O sɨ'a' wɨyimɨ a'rɨ'wɨyimɨ nurɨ Jisasomɨ nɨwi'mearɨ re urɨŋɨnigɨnɨ, “Rabai, ‘Joxɨ neare'wapɨyarɨŋɨ' Gorɨxo rɨrowa're'napɨŋoxɨ imo'nɨŋɨnɨ.’ neaimo'narɨnɨ. Gorɨxo dɨŋɨ' mukɨkayoŋa'na' a'ma' wo emɨmɨ' joxɨ yarɨŋɨ'pɨ epaxɨ' mimo'nɨŋagɨ na'nɨ rarɨŋɨnɨ.” urɨ'agɨ
43003003	Jisaso re urɨŋɨnigɨnɨ, “Aga nepa rɨrarɨŋɨnɨ. A'ma' gɨyɨ' gɨyɨ' sea'yɨmɨ da'nɨ meweapa nerɨ'na'yɨ', Gorɨxoya' xwioxɨ'yo wi' ŋweapɨ'rɨ'a' menɨnɨ.” urɨ'agɨ
43003004	Nikodimaso re urɨŋɨnigɨnɨ, “A'ma' go go rɨxa xwe' niwiaro'ma'na' arɨge nerɨ a'mɨ eweanɨŋoɨ? ‘A'mɨ xɨna'i'ya' agwɨ'yo pa'wi'a'na' omɨ a'mɨ sɨŋɨ' xɨna'i' xɨrɨpaxɨ'rɨnɨ.’ nɨrɨrɨ rɨnɨrarɨŋɨnɨ?” urɨ'agɨ
43003005	Jisaso re urɨŋɨnigɨnɨ, “Aga nepa rɨrarɨŋɨnɨ. A'ma' iniɨgɨ'yo da'nɨ ewearɨ Gorɨxoya' kwi'yɨ'yo da'nɨ ewearɨ mepa nerɨ'na'yɨ', wi' Gorɨxoya' xwioxɨ'yo nɨpa'wirɨ ŋweapaxɨ' menɨnɨ.
43003006	Xanɨyau'mɨ da'nɨ xɨrarɨgɨ'a'pɨ, ayɨ' wara'pɨnɨrɨnɨ. Kwi'yɨ'yo da'nɨ imo'narɨŋɨ'pɨ, ayɨ' dɨŋɨ' sɨŋɨ' imo'nɨŋɨ'pɨrɨnɨ.
43003007	Nionɨ re rɨrɨ'a'pɨ na'nɨ, ‘Joxɨ “Gorɨxoya' xwioxɨ'yo ŋwea'ɨmɨgɨnɨ.” nɨsimo'nɨrɨ'na' wi' sea'yɨmɨ da'nɨ ewearɨ'ɨ'pɨ nɨmu'ropaxɨ'manɨ.’ rɨrɨ'a'pɨ na'nɨ ududɨ' mɨsinɨpanɨ.
43003008	Imɨŋɨ' yarɨŋɨ'pɨ na'nɨ dɨŋɨ' moɨ. Imɨŋɨ' xegɨ' wimo'narɨŋimanɨ yarɨ'na' joxɨ ɨwɨ' rarɨŋagɨ arɨ'a' nɨwirɨ aiwɨ gɨmɨ da'nɨ bɨ'ɨ'pɨranɨ, gɨmɨ na'nɨ u'ɨ'pɨranɨ, joxɨ nɨjɨ'a' imo'narɨŋɨ'manɨ. Nɨjɨ'a' mimo'nɨpa nerɨ aiwɨ ‘Imɨŋɨ' menɨnɨ.’ rɨpaxɨ'manɨ. Kwi'yɨ' enɨ axɨ'pɨ imo'nɨnɨ. A'ma' sɨŋɨ' ewearɨ'na' sɨŋwɨ' wɨnɨpaxɨ' mimo'nɨŋagɨ aiwɨ ‘Sɨŋɨ' mewea'ɨ'yɨ'rɨnɨ.’ rɨpaxɨ' menɨnɨ.” urɨ'agɨ
43003009	Nikodimaso re urɨŋɨnigɨnɨ, “Joxɨ nɨrarɨŋɨ'pɨ arɨge nerɨ imo'nɨpaxɨ'rɨnɨ?” urɨ'agɨ
43003010	Jisaso re urɨŋɨnigɨnɨ, “Joxɨ a'mɨna' negɨ' Isɨrerene neare'wapɨyarɨŋɨ' woxɨ eŋagɨ ai' nionɨ rɨrarɨŋa'pɨ na'nɨ majɨ'a' rimo'nɨŋɨnɨ?
43003011	Aga nepa rɨrarɨŋɨnɨ. None nɨjɨ'a' imo'nɨŋwa'yɨ' na'nɨ rɨrane sɨŋwɨ' wɨnɨŋwa'yɨ' na'nɨ a'waŋɨ' rɨrane yarɨŋagwɨ aiwɨ pɨ'ne' none rarɨŋwa'yɨ' soyɨ'ne' ari'kwɨ'kwɨ' yarɨŋoɨ.
43003012	Amɨpi' xwɨ'a' rɨri'mɨ imo'nɨŋɨ'yɨ' na'nɨ a'waŋɨ' seara'na' soyɨ'ne' ‘Neparɨnɨ.’ nɨyaiwiro dɨŋɨ' mɨkwɨ'ropa yarɨŋagɨ'a na'nɨ amɨpi' aŋɨ'namɨ imo'nɨŋɨ'pɨ a'waŋɨ' nɨsearɨrɨ'na'yɨ', arɨge nero ‘Neparɨnɨ.’ nɨyaiwiro dɨŋɨ' ɨkwɨ'ropɨ'ra'oɨ?
43003013	A'ma' imo'nɨŋo —O aŋɨ'namɨ da'nɨ weapɨŋorɨnɨ. O a'ma' nɨyonɨ aiwɨ onɨ aŋɨ'namɨ na'nɨ yiŋorɨnɨ.
43003014	Eŋi'na' negɨ' arɨ'owa a'ma' dɨŋɨ' meaŋe nemero'na' a'ma' weaxɨ'a' sidɨŋɨ' o'ɨ'yɨ' sɨŋɨ' upɨ'rɨ'a na'nɨ Moseso ainɨxɨ' tɨ'nɨ weaxɨ'a'nɨŋɨ' nimɨxɨrɨ i'kɨ'a'yo nɨŋwɨra'rɨma'na' sea'yɨ e mɨ'eyoa'ɨ'pɨ sɨŋwɨ' nɨwɨnɨrɨŋɨ'pimɨ da'nɨ sɨŋɨ' ugɨ'awixɨnɨ. Ainɨxɨ' weaxɨ'a'nɨŋɨ' imɨxɨnɨŋɨ'pɨ nɨŋwɨra'rɨro mɨ'eyoagɨ'a'pa a'ma' imo'nɨŋomɨ axɨ'pɨ numɨ'eyoapɨ'rɨ'a'rɨnɨ.
43003015	A'ma' omɨ dɨŋɨ' wɨkwɨ'ro'ɨ'a' gɨyɨ' gɨyɨ' dɨŋɨ' nɨyɨmɨŋɨ' tɨ'gɨ'a'yɨ' imo'nɨpɨ'rɨ'a na'nɨ omɨ numɨ'eyoapɨ'rɨ'a'rɨnɨ.
43003016	Ayɨ' rɨpɨ na'nɨrɨnɨ. Gorɨxo a'ma' nɨyonɨ dɨŋɨ' sɨxɨ' xwapɨ' aya' wi' nuyirɨ na'nɨ xegɨ' niai'wɨ' siŋɨ'nɨŋɨ' e'miaoŋo nene na'nɨ wɨ're'napɨŋɨnigɨnɨ. A'ma' xewaxomɨ dɨŋɨ' wɨkwɨ'ro'ɨ'a' gɨyɨ' gɨyɨ' manɨ'nɨpa nero dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ' imo'nɨpɨ'rɨ'a na'nɨ wɨ're'napɨŋɨnigɨnɨ.
43003017	Ayɨ' rɨpɨ e'wɨnɨgɨnɨrɨ Gorɨxo xegɨ' xewaxomɨ xwɨ'a' rɨri'mɨ na'nɨ urowa're'napɨŋɨnigɨnɨ. O a'ma'yo xwɨyɨ'a' umea'rɨ'wɨnɨgɨnɨrɨ murowa're'napɨŋɨnigɨnɨ. Yea'yɨ' uyimɨxemeanɨ'wɨnɨgɨnɨrɨ urowa're'napɨŋɨnigɨnɨ.
43003018	Xewaxomɨ dɨŋɨ' wɨkwɨ'ro'ɨ'a' gɨyɨ' gɨyɨ' Gorɨxo xwɨyɨ'a' umea'rɨpaxɨ' mimo'nɨŋoɨ. E nerɨ aiwɨ xewaxomɨ dɨŋɨ' mɨwɨkwɨ'ro'ɨ'a' gɨyɨ' gɨyɨ' Gorɨxoya' siŋɨ'nɨŋɨ' e'miaoŋomɨ dɨŋɨ' mɨwɨkwɨ'roarɨgɨ'a' eŋagɨ na'nɨ rɨxa xwɨyɨ'a' umea'rɨpaxɨ' imo'nɨŋoɨ.
43003019	Sa mɨ'kɨ' tɨ'yo da'nɨ Gorɨxo ‘Xwɨyɨ'a' tɨ'ŋoxɨnɨ.’ urɨrɨ ‘Xwɨyɨ'a' mayoxɨnɨ.’ urɨrɨ enɨ'a'rɨnɨ. O xwɨ'a'ri'mɨ ŋweagɨ'a'yɨ' e e'ɨ'rɨxɨnɨrɨ wimo'narɨŋɨ'pɨ wɨ'a'nɨŋɨ' wo'ki'agɨ aiwɨ a'ma' wigɨ' yarɨgɨ'a'pɨ sɨpi'nɨ imo'nɨŋɨ' eŋagɨ na'nɨ wɨ'a' o'kiŋɨ'pɨ na'nɨ mɨwimo'nɨpa nerɨ sɨ'a' yinɨŋɨ'pɨ na'nɨ wimo'narɨŋɨ'rɨnɨ.
43003020	Ayɨ' rɨpɨ na'nɨ a'ma' sɨpi'nɨ yarɨgɨ'a'yɨ' nɨ'nɨ wɨ'a' o'kiŋɨ'pɨ na'nɨ aga mɨwimo'nɨ' sɨ'a' yinɨŋɨ'pɨ na'nɨ wimo'narɨŋɨ'rɨnɨ. Wigɨ' yarɨgɨ'a'pɨ wɨ'a' o'ki'mɨxɨnanɨgɨnɨrɨ wɨ'a' o'kiŋe na'nɨ barɨgɨ'a'manɨ.
43003021	E nerɨ aiwɨ a'ma' yadɨmɨŋɨ' yarɨgɨ'a' gɨyɨ' gɨyɨ' Gorɨxo wimo'narɨŋɨ'pɨ oemɨnɨrɨ arɨ'a' nɨwirɨ yarɨŋɨ'pɨ sɨŋa'nɨ oimo'nɨrɨ wɨ'a' o'kiŋe na'nɨ ananɨ barɨgɨ'a'rɨnɨ.” urɨŋɨnigɨnɨ.
43003022	E nema'na' Jisaso tɨ'nɨ wiepɨsarɨŋowa tɨ'nɨ Judia pɨropenɨsɨ'yo na'nɨ nuro wi' e awa tɨ'nɨ nawi'nɨ nɨŋwearo'na' a'ma'yo wayɨ' numeaia warɨ'na'
43003023	wayɨ' neameaiŋɨ' Jono aŋɨ' yoɨ' Inonɨyɨ rɨnɨŋɨ'pimɨ —Aŋɨ' apɨ Serimɨ da'nɨ aŋwɨ erɨnɨ. Jono aŋɨ' apimɨ nɨŋwearɨ'na' e iniɨgɨ' obaxɨ' wearɨŋe eŋagɨ na'nɨ o enɨ a'ma' bɨmiarɨgɨ'a'yo wayɨ' numeaia warɨ'na'
43003024	— I'na' Jono sɨnɨ gwɨ' aŋɨ'yo mɨŋwɨra'rɨnɨŋi'na'rɨnɨ.
43003025	I'na' Jono xɨ'o xegɨ' wiepɨsarɨŋowa re egɨ'awixɨnɨ. Nɨwia'pɨ'nɨmearo wigɨ' Judayɨ' wo tɨ'nɨ xwɨyɨ'a' nɨrɨnɨro'na' Gorɨxoya' sɨŋwɨ'yo da'nɨ naŋɨ' imo'nanɨro na'nɨ iniɨgɨ'yo igɨ'a' ea'narɨgɨ'a'pɨ na'nɨ xwɨyɨ'a' xɨmɨxɨmɨ' ninɨro
43003026	e nemowa wayɨ' neameaiŋɨ' Jono tɨ'ŋɨ' e na'nɨ nuro re urɨgɨ'awixɨnɨ, “Neare'wapɨyarɨŋoxɨnɨ, a'ma' joxɨ tɨ'nɨ iniɨgɨ' Jodanɨ rapa'yo jɨ'arɨwa'mɨnɨ ŋweagɨ'i'o —O joxɨ a'waŋɨ' nearɨŋorɨnɨ. O re yarɨnɨ. A'ma'yo wayɨ' numeaia warɨnɨ. E yarɨ'na' oxɨ' apɨxɨ' niai'wɨ' nɨ'nɨ o tɨ'ŋɨ' e na'nɨ warɨŋoɨ.” urɨ'agɨ'a
43003027	wayɨ' neameaiŋɨ' Jono re urɨŋɨnigɨnɨ, “A'ma' wigɨ' dɨŋɨ'yo da'nɨ sea'yɨ e imo'narɨgɨ'a'manɨ. Aŋɨ'namɨ ŋweaŋo ‘A'ma' o e nerɨ sea'yɨ e oimo'nɨnɨ.’ mɨyaiwipa nerɨ'na'yɨ', wi' e nerɨ sea'yɨ e imo'nɨpaxɨ'manɨ.
43003028	Xa'mɨ nionɨ a'waŋɨ' re seararɨŋagɨ arɨ'a' nigɨ'a'rɨnɨ, ‘Nionɨ Kiraisonɨ, a'ma' yea'yɨ' seayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨgɨ'onɨmanɨ. Omɨ xa'mɨ umea'wɨnɨgɨnɨrɨ nɨrowa're'napɨŋonɨrɨnɨ.’ seararɨŋagɨ rɨxa arɨ'a' nigɨ'a'rɨnɨ.” nurɨrɨ
43003029	ewayɨ' xwɨyɨ'a' bɨ rɨpɨ urɨŋɨnigɨnɨ, “Apɨxɨ' ŋwɨra'rɨ'oyɨ' ayɨ' apɨxɨ' oya'i'rɨnɨ. Apɨ' wa'ɨ' wiiŋoya'i'manɨ. E nerɨ aiwɨ o damɨ da'nɨ e'ɨ' nɨrorɨ apɨxɨ' mea'o yayɨ' yarɨŋagɨ arɨ'a' nɨwirɨ'na' xɨ'o enɨ yayɨ' sea'yɨmɨ da'nɨ yarɨŋɨ'rɨnɨ. Ayɨna'nɨ dɨŋɨ' niɨ'a' nɨninɨrɨ bɨ onɨmia'pɨ mɨninarɨnɨnɨ.
43003030	Nionɨ rɨxa yɨ'wɨ' nimo'ga warɨ'na' xewanɨŋo niwiarorɨ aga nepa ne'ra nunɨŋoɨ.” nurɨrɨ
43003031	a'mɨ re urɨŋɨnigɨnɨ, “A'ma' eramɨ da'ŋo a'ma' nɨyonɨ sea'yɨ e wimo'nɨŋorɨnɨ. A'ma' xwɨ'a' rɨri'mɨ da'ŋonɨ aga a'ma' imo'nɨrɨ amɨpi' xwɨ'a' tɨ'yo da'ŋɨ' na'nɨ rɨrɨ yarɨŋa'onɨrɨnɨ. E nerɨŋɨ' aiwɨ aŋɨ'namɨ da'ŋo aga nɨyonɨ sea'yɨ e wimo'nɨnɨ.
43003032	Xewanɨŋo aŋɨ'namɨ da'nɨ sɨŋwɨ' wɨnɨrɨ arɨ'a' wirɨ eŋɨ'yɨ' na'nɨ a'ma'yo a'waŋɨ' nura warɨŋagɨ aiwɨ wi' o a'waŋɨ' rarɨŋɨ'pɨ mumi'mɨnarɨŋoɨ.
43003033	E seararɨŋagɨ aiwɨ a'ma' a'waŋɨ' o rarɨŋɨ'pɨ arɨ'a' nɨwirɨ ‘Neparɨnɨ.’ yaiwi'ɨ'a' gɨyɨ' gɨyɨ' re'nɨŋɨ' rarɨŋoɨ, ‘Neparɨnɨ. Gorɨxo xɨ'o rarɨŋɨ'pɨ tɨ'nɨ xɨxenɨ yarɨŋorɨnɨ.’ rarɨŋoɨ.
43003034	Ayɨ' rɨpɨ na'nɨrɨnɨ. A'ma' Gorɨxo urowa're'napɨŋomɨ xewanɨŋoya' kwi'yɨ' ayɨkwɨ' mɨwiŋɨ' eŋagɨ na'nɨ xɨ'oya' xwɨyɨ'a' nɨra warɨŋorɨnɨ.
43003035	Xano xewaxomɨ dɨŋɨ' sɨxɨ' nuyirɨ amɨpi' nɨ'nɨ ɨ'a'nɨŋɨ' wiepɨ'xɨ'niasiŋɨ'rɨnɨ.
43003036	A'ma' xewaxomɨ dɨŋɨ' wɨkwɨ'roarɨgɨ'a' gɨyɨ' gɨyɨ' dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ'rɨnɨ. E nerɨ aiwɨ xewaxomɨ ari'kwɨ'kwɨ' wiarɨgɨ'a'yo dɨŋɨ' nɨyɨmɨŋɨ' imo'nɨŋɨ'pɨ wi'meanɨ'a' menɨnɨ. Wikɨ' Gorɨxo a'ma' ayo wo'narɨŋɨ'pɨ anɨŋɨ' wikwɨ'monɨ'a'rɨnɨ.” urɨŋɨnigɨnɨ.
43004001	Parisiowa arɨ'a' re wigɨ'awixɨnɨ, “Jisaso wiepɨsarɨŋɨ'yɨ' imɨxɨrɨ wayɨ' umeairɨ yarɨ'na' oya'yɨ' wayɨ' umeaiarɨŋɨ' Jonoya' wiepɨsarɨŋɨ'yo rɨxa wia'rɨ' mu'roarɨŋoɨ.” arɨ'a' e wi'agɨ'a aiwɨ Jisaso xewanɨŋo a'ma'yo wayɨ' umeaiarɨŋagɨ marɨ'a'ɨ, sa xegɨ' wiepɨsarɨŋowa wayɨ' umeaiarɨŋagɨ'a na'nɨ Parisiowa arɨ'a' e wigɨ'awixɨnɨ. A'mɨna' Jisaso Parisiowa arɨ'a' e wi'ɨ'a' eŋagɨ na'nɨ nɨjɨ'a' nimo'nɨrɨ a'mɨ Gariri pɨropenɨsɨ'yo na'nɨ umɨnɨrɨ na'nɨ Judia pɨropenɨsɨ'yo pɨ'nɨ nɨwia'rɨmɨ nurɨ
43004002	Parisiowa arɨ'a' re wigɨ'awixɨnɨ, “Jisaso wiepɨsarɨŋɨ'yɨ' imɨxɨrɨ wayɨ' umeairɨ yarɨ'na' oya'yɨ' wayɨ' umeaiarɨŋɨ' Jonoya' wiepɨsarɨŋɨ'yo rɨxa wia'rɨ' mu'roarɨŋoɨ.” arɨ'a' e wi'agɨ'a aiwɨ Jisaso xewanɨŋo a'ma'yo wayɨ' umeaiarɨŋagɨ marɨ'a'ɨ, sa xegɨ' wiepɨsarɨŋowa wayɨ' umeaiarɨŋagɨ'a na'nɨ Parisiowa arɨ'a' e wigɨ'awixɨnɨ. A'mɨna' Jisaso Parisiowa arɨ'a' e wi'ɨ'a' eŋagɨ na'nɨ nɨjɨ'a' nimo'nɨrɨ a'mɨ Gariri pɨropenɨsɨ'yo na'nɨ umɨnɨrɨ na'nɨ Judia pɨropenɨsɨ'yo pɨ'nɨ nɨwia'rɨmɨ nurɨ
43004003	Parisiowa arɨ'a' re wigɨ'awixɨnɨ, “Jisaso wiepɨsarɨŋɨ'yɨ' imɨxɨrɨ wayɨ' umeairɨ yarɨ'na' oya'yɨ' wayɨ' umeaiarɨŋɨ' Jonoya' wiepɨsarɨŋɨ'yo rɨxa wia'rɨ' mu'roarɨŋoɨ.” arɨ'a' e wi'agɨ'a aiwɨ Jisaso xewanɨŋo a'ma'yo wayɨ' umeaiarɨŋagɨ marɨ'a'ɨ, sa xegɨ' wiepɨsarɨŋowa wayɨ' umeaiarɨŋagɨ'a na'nɨ Parisiowa arɨ'a' e wigɨ'awixɨnɨ. A'mɨna' Jisaso Parisiowa arɨ'a' e wi'ɨ'a' eŋagɨ na'nɨ nɨjɨ'a' nimo'nɨrɨ a'mɨ Gariri pɨropenɨsɨ'yo na'nɨ umɨnɨrɨ na'nɨ Judia pɨropenɨsɨ'yo pɨ'nɨ nɨwia'rɨmɨ nurɨ
43004004	“Aga Samariayɨ' aŋɨ' tɨ'ŋimanɨ oumɨnɨ.” nɨyaiwimo imanɨ nurɨ'na'
43004005	Samariayɨ' aŋɨ' bɨ xegɨ' yoɨ' Saikaɨ rɨnɨŋɨ'pɨ —Aŋɨ' apɨ xwɨ'a' eŋi'na' Jekopo xewaxo Josepomɨ wiŋɨ'pɨ tɨ'ŋɨ' e aŋwɨ erɨnɨ.
43004006	Mi'nɨŋwɨ' Jekopo iniɨgɨ' iwinɨ'a na'nɨ rɨpɨŋɨ'wa' erɨnɨ. Aŋɨ' apɨ tɨ'e nɨre'mo'ma'na' sogwɨ' a'wɨnɨ e ŋweaŋa'na' aŋɨ' e'ɨ' na'nɨ eŋɨ' samɨŋɨ' uwe'agɨ iniɨgɨ' na'nɨ mi'nɨŋwɨ' rɨpɨnɨŋɨ'wa' tɨ'ŋɨ' e sa' nɨŋwearɨ
43004007	wiepɨsarɨŋowa aiwa' bɨ' yanɨro na'nɨ aŋɨ' apimɨ na'nɨ rɨxa numa'na' eŋa'na' Samariayɨ' apɨxɨ' wi' iniɨgɨ' iwimɨnɨrɨ barɨŋagɨ nɨwɨnɨrɨ re urɨŋɨnigɨnɨ, “Iniɨgɨ' iwi'ɨ'pɨ bɨ onɨmɨnɨ.” urɨ'agɨ
43004008	wiepɨsarɨŋowa aiwa' bɨ' yanɨro na'nɨ aŋɨ' apimɨ na'nɨ rɨxa numa'na' eŋa'na' Samariayɨ' apɨxɨ' wi' iniɨgɨ' iwimɨnɨrɨ barɨŋagɨ nɨwɨnɨrɨ re urɨŋɨnigɨnɨ, “Iniɨgɨ' iwi'ɨ'pɨ bɨ onɨmɨnɨ.” urɨ'agɨ
43004009	i' re urɨŋɨnigɨnɨ, “Arɨge simo'nɨ'agɨ joxɨ ‘Iniɨgɨ' bɨ niapeɨ.’ nɨrarɨŋɨnɨ? Joxɨ Judayɨ' woxɨrɨnɨ. Nii'nɨ Samariayɨ' apɨxɨ' wi'nɨ eŋagɨ na'nɨ rɨrarɨŋɨnɨ.” —Judayɨ' Samariayɨ' tɨ'nɨ wi' kumɨxɨnarɨgɨ'a' meŋagɨ na'nɨ i' e urɨ'agɨ
43004010	Jisaso re urɨŋɨnigɨnɨ, “Ji'xɨ Gorɨxo a'ma'yo anɨ'a' wiarɨŋɨ'pɨ na'nɨ nɨjɨ'a' imo'nɨrɨ nionɨ ‘Iniɨgɨ' bɨ niapeɨ.’ rɨrɨ'a'onɨ na'nɨ nɨjɨ'a' imo'nɨrɨ nerɨ sɨŋwɨrɨyɨ', ji'xɨ yarɨŋɨ' ni'a'na' nionɨ iniɨgɨ' dɨŋɨ' sɨŋɨ' sieweapaxɨ' imo'nɨŋɨ' bɨ siapɨmɨnɨrɨ e'a'rɨnɨ.” urɨ'agɨ
43004011	i' re urɨŋɨnigɨnɨ, “A'mɨna'oxɨnɨ, iniɨgɨ' ayɨ' na' mɨ'mɨ rɨwonɨ. Iniɨgɨ' iwirɨ na'nɨ enɨ mɨmaxɨrɨŋagɨ na'nɨ iniɨgɨ' iwirɨ mimo'nɨŋɨnɨ. Ayɨna'nɨ joxɨ iniɨgɨ' dɨŋɨ' sɨŋɨ' eweapaxɨ' imo'nɨŋɨ'pɨ ge iwirɨ'ɨnɨ?
43004012	Joxɨ ‘Negɨ' arɨ'o Jekopomɨ —O mi'nɨŋwɨ' rɨwa' nɨrɨpɨrɨ iniɨgɨ' xewanɨŋo nɨrɨ xewaxowa nɨro xegɨ' sipɨsipɨ' burɨma'kau' amɨpi' nɨro eŋorɨnɨ. Omɨ ananɨ wia'rɨ' mu'roŋa'onɨrɨnɨ.’ rɨyaiwinarɨŋɨnɨ?” urɨ'agɨ
43004013	Jisaso re urɨŋɨnigɨnɨ, “A'ma' iniɨgɨ' rɨwa'mɨ nɨ'a' gɨyɨ' gɨyɨ' nɨ'nɨ a'mɨ iniɨgɨ' na'nɨ winayinɨ'a'rɨnɨ.
43004014	E nerɨ aiwɨ a'ma' iniɨgɨ' nionɨ wi'a'pɨ nɨ'a' gɨyɨ' gɨyɨ' a'mɨ iniɨgɨ' na'nɨ winayinɨ'a' menɨnɨ. Ayɨ' rɨpɨ na'nɨrɨnɨ. Iniɨgɨ' nionɨ mɨnɨ wi'a'pɨ a'ma' xwioxɨ'yo iniɨgɨ' sɨmɨŋɨ' meaarɨŋe da'nɨ u'ru'rɨmɨ' yarɨŋɨ'pa'nɨŋɨ' nimo'nɨrɨ dɨŋɨ' nɨyɨmɨŋɨ' imo'nɨŋɨ'pɨ i'ni'na' ŋweapɨ'rɨ'a na'nɨ wimɨxɨnɨ'a'rɨnɨ.” urɨ'agɨ
43004015	apɨxi' re urɨŋɨnigɨnɨ, “A'mɨna'oxɨnɨ, nii'nɨ a'mɨ gwɨ'nɨ' yea'yɨ' mɨnipa oenɨrɨ iniɨgɨ' joxɨ rarɨŋɨ'pɨ niapeɨ. Iniɨgɨ' iwimɨnɨrɨ mɨbɨpa emɨ'a na'nɨ enɨ niapeɨ.” urɨ'agɨ
43004016	o re urɨŋɨnigɨnɨ, “Ji'xɨ nurɨ dɨxɨ' oxomɨ nɨwirɨmea'mɨ re na'nɨ bɨ'piyɨ.” urɨ'agɨ
43004017	apɨxi' re urɨŋɨnigɨnɨ, “Oxɨ' mayi'nɨrɨnɨ.” urɨ'agɨ Jisaso re urɨŋɨnigɨnɨ, “Ji'xɨ ‘Oxɨ' mayi'nɨrɨnɨ.’ nɨrarɨŋɨ'pɨ xɨxenɨ nɨrarɨŋɨnɨ.
43004018	Ayɨ' rɨpɨ na'nɨrɨnɨ. Ji'xɨ oxɨ' we' bɨ nɨpɨnɨ rɨmeagɨ'i'xɨrɨnɨ. Ji'xɨ a'ma' agwɨ mea'nɨŋo dɨxɨ' oxo meŋagɨ na'nɨ xɨxenɨ nepa nɨrarɨŋɨnɨ.” urɨ'agɨ
43004019	apɨxi' re urɨŋɨnigɨnɨ, “A'mɨna'oxɨnɨ, ‘Joxɨ e nɨrarɨŋagɨ na'nɨ wɨ'a' ro'kiamoarɨgɨ'a' woxɨrɨ'anɨ?’ nimo'narɨnɨ.” nurɨrɨ
43004020	re urɨŋɨnigɨnɨ, “Eŋi'na' negɨ' arɨ'owa Gorɨxomɨ yarɨŋɨ' wiro yayɨ' wiro yanɨro na'nɨ dɨ'wɨ' rɨpimɨ na'nɨ bagɨ'a'rɨnɨ. E nerɨ aiwɨ Judayɨ'ne' re rarɨgɨ'a'rɨnɨ, ‘Wi' e marɨ'a'ɨ, sa Jerusaremɨ da'nɨnɨ yayɨ' nɨwirɨ'na' ayɨ' apa'nɨ yarɨŋoɨ.’ rarɨgɨ'a'rɨnɨ.” urɨ'agɨ
43004021	Jisaso re urɨŋɨnigɨnɨ, “Ineyɨ, pi'ra'nɨŋɨ' arɨ'a' niɨ. Sɨ'a' wɨyi dɨ'wɨ' rɨpimɨ da'nɨranɨ, Jerusaremɨ da'nɨranɨ, a'po Gorɨxomɨ yayɨ' mɨwipɨ'rɨ'a na'nɨ parɨmonɨ'a'rɨnɨ.
43004022	Seyɨ'ne' yayɨ' wiarɨgɨ'o arɨge'nɨŋɨ' imo'nɨŋɨ'pɨ na'nɨ majɨ'a' imo'nɨŋoɨ. E nerɨ aiwɨ yayɨ' wiarɨŋwa'o arɨge'nɨŋɨ' imo'nɨŋɨ'pɨ na'nɨ Judayene nɨjɨ'a'rɨnɨ. Ayɨ' rɨpɨ na'nɨrɨnɨ. Gorɨxo a'ma'yo yea'yɨ' uyimɨxemea'mɨnɨrɨ yarɨŋɨ'pɨ gwɨ' Judayene imo'nɨŋwa'ri'mɨ da'nɨ yarɨŋɨ' eŋagɨ na'nɨ o, yayɨ' wiarɨŋwa'o nene nɨjɨ'a'rɨnɨ.
43004023	E nɨrɨrɨrɨ aiwɨ sɨ'a' a'ma' e nero yayɨ' ni'ɨ'rɨxɨnɨrɨ wimo'narɨŋɨ'pɨ tɨ'nɨ xɨxenɨ wiarɨgɨ'a'yɨ' a'po Gorɨxomɨ xegɨ' kwi'yɨ'yo da'nɨ yayɨ' wiro xɨxenɨ xɨ'o imo'nɨŋɨ'pɨ na'nɨ dɨŋɨ' nɨmoro yayɨ' wiro wipɨ'rɨ'yi rɨxa aŋwɨ e nerɨ rɨxa parɨmoŋoɨ. Ayɨ' rɨpɨ na'nɨrɨnɨ. A'ma' xɨ'o na'nɨ e nero yarɨgɨ'a'yɨ' nionɨ gɨ' yayɨ' niarɨgɨ'a'yɨ' imo'nɨ'ɨ'rɨxɨnɨrɨ wimo'narɨŋɨ' eŋagɨ na'nɨ rarɨŋɨnɨ.
43004024	Gorɨxo kwi'yɨ'nɨ eŋorɨnɨ. Ayɨna'nɨ omɨ yayɨ' wiarɨgɨ'a'yɨ' xegɨ' bɨ epaxɨ'manɨ. Sa kwi'yɨ'yo da'nɨ yayɨ' wiro xɨxenɨ xɨ'o imo'nɨŋɨ'pɨ na'nɨ nepa dɨŋɨ' nɨmoro yayɨ' wiro epaxɨ'rɨnɨ.” urɨ'agɨ
43004025	apɨxi' re urɨŋɨnigɨnɨ, “Mesaiao —A'ma' Gorɨxo yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'orɨnɨ. O a'ma' nimo'nɨrɨ bɨnɨ'a'pɨ na'nɨ nii'nɨ nɨjɨ'a'rɨnɨ. O nɨbɨrɨ'na' amɨpi' nɨ'nɨ a'waŋɨ' nearɨnɨ'a'rɨnɨ.” urɨ'agɨ
43004026	Jisaso re urɨŋɨnigɨnɨ, “Oyɨ, ji'xɨ tɨ'nɨ xwɨyɨ'a' rɨnarɨgwɨ'i' ronɨrɨnɨ.” urɨŋɨnigɨnɨ.
43004027	E urarɨ'na' xegɨ' wiepɨsarɨŋowa, aŋɨ' jɨ'apimɨ na'nɨ u'ɨ'a'wa a'mɨ nɨbɨro wenɨŋɨ' e'ɨ'a'yɨ' wɨnɨgɨ'awixɨnɨ. Apɨxɨ' wi' tɨ'nɨ xwɨyɨ'a' rɨnarɨŋagɨ'i nɨwɨnɨro ududɨ' nero aiwɨ wo nɨwia'pɨ'nɨmearɨ xwɨyɨ'a' bɨ re murɨŋɨnigɨnɨ, “Joxɨ pi' ura'pɨmɨnɨrɨ urarɨŋɨnɨ? Pi' na'nɨ i' tɨ'nɨ xwɨyɨ'a' rɨnarɨŋiɨ?” murɨpa e'a'na'
43004028	apɨxi' xwa'rɨ'a' sɨxɨ' e nɨtɨmi' aŋɨ' jɨ'apimɨ na'nɨ nurɨ a'ma'yo re urɨŋɨnigɨnɨ,
43004029	“A'ma' nii'nɨ eŋi'na' da'nɨ ne'ra bɨŋa'pɨ nɨpɨnɨ na'nɨ a'waŋɨ' nɨrarɨŋomɨ nurane sɨŋwɨ' owɨnaneyɨ. O Kiraiso, a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o menɨranɨ?” ure'mea'a'na'
43004030	ayɨ' aŋɨ'pimɨ pɨ'nɨ nɨwia'rɨmɨ Jisasomɨ sɨŋwɨ' wɨnɨ'e na'nɨ ugɨ'awixɨnɨ.
43004031	Wiepɨsarɨŋowa apɨxi' a'ma'yo wirɨmea'mɨnɨrɨ u'a'na' “Neare'wapɨyarɨŋoxɨnɨ, aiwa' bɨ neɨ.” urarɨŋagɨ'a ai'
43004032	o re urɨŋɨnigɨnɨ, “Aiwa' nɨmɨ na'nɨ soyɨ'ne' majɨ'a'pɨ tɨ'ŋa'onɨrɨnɨ.” urɨ'agɨ
43004033	wiepɨsarɨŋowa nepa aiwa' na'nɨ neararɨnɨrɨ re rɨnɨgɨ'awixɨnɨ, “None jɨ'amɨ u'a'na' a'ma' wo nɨbɨrɨ aiwa' nɨnɨ na'nɨ mɨnɨ rɨ'a wiŋoɨ?” rɨnarɨ'na'
43004034	Jisaso re urɨŋɨnigɨnɨ, “Nionɨ nɨrowa're'napɨŋo e e'wɨnɨgɨnɨrɨ wimo'narɨŋɨ'pɨ erɨ xɨ'o ‘Joxɨ e e'ɨrɨxɨnɨ.’ nɨrɨŋɨ'pɨ xɨxenɨ ya'rɨrɨ nerɨ'na'yɨ', ayɨ' gɨ' aiwa'nɨŋɨ' imo'nɨnɨ.
43004035	Seyɨ'ne' ewayɨ' xwɨyɨ'a' rɨpɨ mɨrɨpa yarɨgɨ'a'rɨnɨ, ‘Ema' wau' wau' sɨnɨrɨnɨ. Rɨxa mu'ro'a'na' aiwa' mianɨ'wa'rɨnɨ.’ mɨrɨpa yarɨgɨ'a'ranɨ? Seyɨ'ne' e nɨrɨro aiwɨ nionɨ re seararɨŋɨnɨ, ‘Nɨwia'pɨ'nɨmearo omɨŋɨ'yo mɨnɨ mɨnɨ wenɨŋɨ' emiamo'poyɨ. Aiwa' rɨxa yo'ɨ' nerɨ mipaxɨ' imo'nɨnɨ.
43004036	Agwɨ aiwa' miarɨŋɨ' go go omɨŋɨ' nerɨ'na' xegɨ' e'ɨ'pɨ na'nɨ nɨgwɨ' nɨmearɨ ayɨ' dɨŋɨ' nɨyɨmɨŋɨ' imo'nɨpɨ'rɨ'a na'nɨ rɨxa yarɨnɨ. Aiwa' ɨwɨ'a' urarɨŋo tɨ'nɨ miarɨŋo tɨ'nɨ nawi'nɨ nɨwau'nɨ yayɨ' epɨsi na'nɨ e yarɨnɨ.
43004037	Xwɨyɨ'a' seyɨ'ne' re rarɨgɨ'a'pɨ, ‘Wo ɨwɨ'a' urɨrɨ wo mirɨ yarɨgɨ'a'rɨnɨ.’ rarɨgɨ'a'pɨ, ayɨ' nionɨ rɨrɨ'a'pɨ tɨ'nɨ xɨxenɨ rɨnɨnɨ.
43004038	Nionɨ gɨ' seaiepɨsarɨŋa'oyɨ'ne', aiwa' soyɨ'ne' ɨwɨ'a' murɨgɨ'a'pɨ mipɨ'rɨ na'nɨ searowa'rɨŋa'rɨnɨ. Soyɨ'ne' aiwa' wa ɨwɨ'a' urɨgɨ'a'pɨ nɨmiro'na' awa anɨŋɨ' minɨ' egɨ'a'pɨ miarɨŋoɨ.” urɨŋɨnigɨnɨ.
43004039	Samariayɨ', aŋɨ' jɨ'apimɨ da'ŋɨ'yɨ' apɨxi' a'waŋɨ' re urɨ'agɨ “A'ma'o nii'nɨ eŋi'na' da'nɨ ne'ra bɨŋa'pɨ nɨpɨnɨ na'nɨ a'waŋɨ' nɨrɨŋoɨ.” urɨ'ɨ' eŋagɨ na'nɨ obaxɨ' o na'nɨ dɨŋɨ' nɨwɨkwɨ'roro na'nɨ
43004040	nɨbɨro nɨwi'mearo'na' nene tɨ'nɨ oŋweaaneyɨnɨro yarɨŋɨ' wi'agɨ'a o sɨ'a' wɨyau' e weŋɨnigɨnɨ.
43004041	A'ma' obaxɨ' wi'nɨ wi'nɨ enɨ xwɨyɨ'a' o rarɨŋɨ'pɨ arɨ'a' nɨwiro na'nɨ dɨŋɨ' nɨwɨkwɨ'roro
43004042	apɨxi'mɨ re nura ugɨ'awixɨnɨ, “Ji'xɨ nearɨ'ɨ'pɨ arɨ'a' nɨwirane na'nɨnɨ omɨ dɨŋɨ' mɨwɨkwɨ'roarɨŋwɨnɨ. Newanɨŋene enɨ o xwɨyɨ'a' rarɨŋagɨ arɨ'a' nɨwirane rɨxa nɨjɨ'a' nimo'nɨrɨ re yaiwiarɨŋwɨnɨ, ‘A'ma' nɨyonɨ yea'yɨ' uyimɨxemea'mɨ'a'nɨrɨ bɨŋorɨ'anɨ?’ yaiwiarɨŋwɨnɨ.” urɨgɨ'awixɨnɨ.
43004043	Sɨ'a' wɨyau' weŋo aŋɨ' apimɨ pɨ'nɨ nɨwia'rɨmɨ Gariri pɨropenɨsɨ'yo na'nɨ uŋɨnigɨnɨ.
43004044	Jisaso xewanɨŋo re rɨŋo eŋagɨ na'nɨ, “Wɨ'a' ro'kiamoarɨŋɨ' gomɨ a'ma' xegɨ' aŋɨ' e da'ŋɨ'yɨ' we' i'kwiaŋwɨ'yo uŋwɨra'rɨgɨ'a'ranɨ? Oweoɨ.” rɨŋo eŋagɨ na'nɨ a'mɨ Gariri pɨropenɨsɨ'yo na'nɨ uŋɨnigɨnɨ.
43004045	Ayɨna'nɨ Gariri pɨropenɨsɨ'yo re'mo'a'na' Gariri ŋwea'yɨ' enɨ aiwa' sɨ'a' Aŋɨ'najo Mu'roagɨ'yi na'nɨ Jerusaremɨyo na'nɨ nɨyiro nɨŋwearo'na' amɨpi' xɨ'o yarɨŋɨ'pɨ wɨnɨgɨ'a' eŋagɨ na'nɨ wigɨ' aŋɨ'yo re'mo'a'na' umi'mɨnɨgɨ'awixɨnɨ.
43004046	Jisaso Gariri pɨropenɨsɨ'yo aŋɨ' Kenaɨ rɨnɨŋe —E xa'mɨ aga iniɨgɨ' ai' wainɨ' imɨxɨŋɨ' erɨnɨ. E nɨre'morɨ ŋweaŋa'na' gapɨmanɨ' wo xegɨ' i'wo sɨmɨxɨ' nerɨ aŋɨ' yoɨ' Kapaneamɨyo ŋweaŋa'na'
43004047	xano arɨ'a' re wiŋɨnigɨnɨ, “Jisaso Judia pɨropenɨsɨ'yo pɨ'nɨ nɨwia'rɨmɨ nɨbɨrɨ Gariri pɨropenɨsɨ' tɨyo'mɨnɨ re'mo'napɨŋoɨ.” rarɨŋagɨ'a arɨ'a' e nɨwirɨ Jisaso tɨ'ŋɨ' e na'nɨ nɨyapɨrɨ xegɨ' niai'wo rɨxa nɨpe'mɨnɨrɨ aŋwɨ ayo eŋagɨ na'nɨ o nɨweapɨrɨ gɨ' i'womɨ naŋɨ' oimɨxɨnɨrɨ yarɨŋɨ' wi'agɨ
43004048	Jisaso re urɨŋɨnigɨnɨ, “Seyɨ'ne' nionɨ emɨmɨ' mepa erɨ amɨpi' aya' rɨwamo'nɨpaxɨ' mepa erɨ yarɨŋagɨ nɨnanɨrɨ'na'yɨ', wi' dɨŋɨ' nɨkwɨ'ropɨ'rɨme'oɨ.” urɨ'agɨ
43004049	gapɨmano re urɨŋɨnigɨnɨ, “A'mɨna'oxɨnɨ, gɨ' i'wo penɨgɨnɨrɨ joxɨ aŋɨ'nɨ weapeɨ.” urɨ'agɨ
43004050	Jisaso re urɨŋɨnigɨnɨ, “Dɨxɨ' aŋɨ' uɨ. Dɨxɨ' i'wo sɨŋɨ' unɨŋoɨ.” urɨ'agɨ o xwɨyɨ'a' Jisaso urɨ'ɨ'pɨ “Neparɨnɨ.” nɨyaiwirɨ dɨŋɨ' nɨkwɨ'rorɨ xegɨ' aŋɨ' e na'nɨ nurɨ nurɨ
43004051	o'ɨ' e sa' weŋo wɨ'a'pɨ tɨ'nɨ sɨnɨ o'ɨ'yo warɨ'na' xegɨ' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'wa o'ɨ' e o'ro'rɨ' ninɨro re urɨgɨ'awixɨnɨ, “Dɨxɨ' i'wo rɨxa sɨŋɨ' u'ɨnigɨnɨ.” urɨ'agɨ'a
43004052	o yarɨŋɨ' re wiŋɨnigɨnɨ, “Gi'na' naŋɨ' imo'nɨ'ɨnigɨnɨ?” urɨ'agɨ awa re urɨgɨ'awixɨnɨ, “Agi'na' 1:00 p.m. imo'na'na' wara' rɨ'a' pɨrɨ' pɨ'nɨ wia'rɨ'ɨnigɨnɨ.” urɨ'agɨ'a
43004053	xano re yaiwiŋɨnigɨnɨ, “Agi'na' Jisaso ‘Dɨxɨ' i'wo sɨŋɨ' unɨŋoɨ.’ nɨrɨ'i'na' sɨmɨxɨ' pɨ'nɨ wia'rɨ'a'rɨ'anɨ?” nɨyaiwirɨ xɨ'omɨ dɨŋɨ' nɨwɨkwɨ'rorɨ xegɨ' ɨ'wiaxe' enɨ dɨŋɨ' wɨkwɨ'rogɨ'awixɨnɨ.
43004054	Jisaso Judia pɨropenɨsɨ'yo pɨ'nɨ nɨwia'rɨmɨ a'mɨ Gariri pɨropenɨsɨ'yo nemerɨ'na' emɨmɨ' a'mɨ bɨ apɨ eŋɨnigɨnɨ.
43005001	Jisaso e nemo nɨŋweaŋɨsa'na' Judayɨ' wigɨ' yarɨgɨ'a'pa Gorɨxo na'nɨ dɨŋɨ' moanɨro aiwa' Jerusaremɨyo imɨxarɨ'na' o e na'nɨ nɨyoarɨ nɨre'mo'ma'na'
43005002	— Jerusaremɨyo a'kɨŋa' ɨ'wi' wɨyi Sipɨsipɨ'yɨ rɨnɨŋɨ'yi tɨ'ŋɨ' e ipi' wa' Xibɨruyɨ' pɨ'ne' tɨ'nɨ xegɨ' yoɨ' Betesaidaɨ rɨnɨŋɨ'wa' e rɨwoŋɨ'wa'rɨnɨ. Mɨdɨmɨda'nɨ rɨ'wɨ'yi na'nɨ aŋɨ' wia'mɨ'o' we' wu' mɨrɨnɨŋerɨnɨ.
43005003	Aŋɨ' wia'mɨ'o' we' bɨ apɨ mɨrɨnɨŋe a'ma' sɨmɨxɨ' yarɨgɨ'a'yɨ' tɨ'nɨ sɨŋwɨ' supa'rɨgɨ'a'yɨ' tɨ'nɨ sɨkwɨ' ikɨ' egɨ'a'yɨ' tɨ'nɨ sɨkwɨ' we' kɨrɨŋɨ' egɨ'a'yɨ' tɨ'nɨ ayɨ' obaxɨ' e nɨŋwearo [iniɨgɨ' yaromi' e'ɨ'pɨ sɨŋwɨ' owɨnaneyɨnɨrɨ ŋweaarɨgɨ'erɨnɨ.
43005004	Wai'nɨ' wai'na' aŋɨ'najɨ' Gorɨxoya' wo nɨwerɨ ipi'wa'mɨ yaromi' me'a'na' a'ma' sɨmɨxɨ' tɨ'gɨ'a'yɨ' go go xa'mɨ pa'wi'a'na' xegɨ' wara' naŋɨ' imo'narɨŋɨ' eŋagɨ na'nɨ ŋweaarɨgɨ'erɨnɨ.]
43005005	Jisaso e nɨre'morɨ a'ma' e ŋweaarɨgɨ'a'yɨ' wo —O xegɨ' sɨmɨxɨ'pɨ yarɨ'na' xwiogwɨ' 38 mu'roŋorɨnɨ.
43005006	O e weŋagɨ sɨŋwɨ' nɨwɨnɨrɨ “Sɨmɨxɨ' eŋi'na' da'nɨ ne'ra bɨŋorɨ'anɨ?” nɨyaiwirɨ nɨjɨ'a' e nimo'nɨrɨ na'nɨ re urɨŋɨnigɨnɨ, “Joxɨ ‘Naŋɨ' oimo'nɨmɨnɨ.’ rɨsimo'narɨnɨ?” urɨ'agɨ
43005007	sɨmɨxo re urɨŋɨnigɨnɨ, “A'ma' roxɨnɨ, ipi'wa' yaromi' e'a'na' a'ma' ipi'yo nɨnɨmearɨ nɨwa'rɨpɨ'rɨ na'nɨ mayonɨrɨnɨ. Niɨwanɨŋonɨ nɨwia'pɨ'nɨmea'mɨ nurɨ pa'wimɨnɨrɨ yarɨ'na' a'ma' wa xa'mɨ pa'wiarɨgɨ'a'rɨnɨ.” urɨ'agɨ
43005008	Jisaso re urɨŋɨnigɨnɨ, “Nɨwia'pɨ'nɨmearɨ dɨxɨ' i'kwiaŋwɨ' nɨxoperɨ nɨmea'mɨ uɨ.” ura'na' re eŋɨnigɨnɨ.
43005009	Naŋɨ' nimo'nɨrɨ xegɨ' i'kwiaŋwɨ' nɨmea'mɨ aŋɨ' uŋɨnigɨnɨ. Sɨ'a' ayi Sabarɨ'a' ayimɨrɨnɨ.
43005010	Ayɨna'nɨ Judayɨ' a'mɨna'owa naŋɨ' imo'nɨ'omɨ re urɨgɨ'awixɨnɨ, “Sabarɨ'a'yimɨ eŋagɨ na'nɨ dɨxɨ' i'kwiaŋwɨ' xe nɨmea'mɨ ounɨrɨ sɨŋwɨ' ranɨpaxɨ' mimo'nɨŋwɨnɨ. Ŋwɨ'a'rɨnɨ.” urɨ'agɨ'a ai'
43005011	o re urɨŋɨnigɨnɨ, “A'ma' nionɨ naŋɨ' nimɨxɨ'o, o ‘Dɨxɨ' i'kwiaŋwɨ' nɨmea'mɨ uɨ.’ nɨrɨ'agɨ nɨmea'mɨ warɨŋɨnɨ.” urɨ'agɨ
43005012	awa yarɨŋɨ' re wigɨ'awixɨnɨ, “ ‘Dɨxɨ' i'kwiaŋwɨ' nɨmea'mɨ uɨ.’ go rɨrɨŋoɨ?” yarɨŋɨ' e wi'agɨ'a ai'
43005013	a'ma' o xɨ'omɨ naŋɨ' wimɨxɨ'o na'nɨ nɨjɨ'a' mimo'nɨpa nerɨ na'nɨ a'waŋɨ' urɨpaxɨ' mimo'nɨŋɨnigɨnɨ. Ayɨ' rɨpɨ na'nɨrɨnɨ. Jisaso a'ma' e epɨ'royɨ' egɨ'a'yo a'wɨnɨmɨ dakwi'agɨ na'nɨrɨnɨ.
43005014	E nema'na' eŋa'na' Jisaso a'ma' o aŋɨ' rɨdɨyowa' yarɨgɨ'iwa'mɨ roŋagɨ nɨwɨnɨrɨ re urɨŋɨnigɨnɨ, “Arɨ'a' niɨ. Sɨmɨxɨ' joxɨ yarɨŋɨ'pɨ rɨxa naŋɨ' imo'nɨ'ɨnigɨnɨ. ‘Xa'mɨ si'ɨ'pimɨ a'mɨ bɨ wia'rɨ' mu'ro'nɨŋɨ'pɨ sinɨgɨnɨrɨ na'nɨ ɨ'wɨ' a'mɨ mepa e'ɨrɨxɨnɨ.’ rɨrarɨŋɨnɨ.” ura'na'
43005015	o nurɨ Judayɨ' a'mɨna'owamɨ Jisaso na'nɨ re urɨŋɨnigɨnɨ, “Naŋɨ' nimɨxɨ'o, ayɨ' orɨnɨ.” urɨ'agɨ na'nɨ
43005016	Jisaso Sabarɨ'a'yo omɨ naŋɨ' wimɨxɨ'ɨ' eŋagɨ na'nɨ awa “Rɨrɨxɨniɨ' wika'rɨ'wanɨgɨnɨ.” nɨyaiwiro iwamɨ'o' e wianɨro egɨ'awixɨnɨ.
43005017	E wianɨro e'agɨ'a aiwɨ Jisaso re urɨŋɨnigɨnɨ, “Amɨpi' gɨ' a'po bɨ pɨ'nɨ mɨwia'rɨ' anɨŋɨ' minɨ' ne'ra bɨŋɨ'pɨ nionɨ enɨ axɨ'pɨ e nerɨ a'ma'yo arɨra' wiarɨŋɨnɨ.” urɨ'agɨ na'nɨ
43005018	Judayɨ' a'mɨna'owa rɨxa mekaxɨ' nɨmero “Omɨ pɨki'wanɨgɨnɨ.” rɨnɨgɨ'awixɨnɨ. O “Sabarɨ'a'yo ŋwɨ'a'rɨnɨ.” rɨnɨŋɨ'pɨ nɨwiai'kirɨ e'ɨ'yɨ' na'nɨnɨ marɨ'a'ɨ, xewanɨŋo Gorɨxo na'nɨ “Gɨ' a'porɨnɨ.” nɨrɨrɨ'na' ayɨ' re'nɨŋɨ' rɨ'ɨ'yɨ', “Nionɨ Gorɨxo tɨ'nɨ xɨxenɨ imo'nɨŋɨnɨ.” e'nɨŋɨ' rɨ'ɨ'yɨ' na'nɨ enɨ e rɨnɨgɨ'awixɨnɨ.
43005019	Ayɨna'nɨ Jisaso nɨwia'pɨ'nɨmearɨ “Xamɨŋonɨ bɨ osearɨmɨnɨ.” nurɨrɨ xewanɨŋo na'nɨ re urɨŋɨnigɨnɨ, “Aga nepa seararɨŋɨnɨ. Xewaxo xegɨ' dɨŋɨ'yo da'nɨ amɨpi' wi' epaxɨ' menɨnɨ. Xano yarɨŋɨ'pimɨ sɨŋwɨ' nɨwɨnɨrɨ apɨnɨ yarɨŋɨ'rɨnɨ. Pi' pi' xano yarɨŋɨ'pɨ xewaxo enɨ axɨ'pɨ e yarɨŋɨ'rɨnɨ.
43005020	Ayɨ' rɨpɨ na'nɨ seararɨŋɨnɨ. Xano xewaxomɨ dɨŋɨ' sɨxɨ' nuyirɨ amɨpi' xɨ'o yarɨŋɨ'pɨ sɨwa' wiarɨŋɨ'rɨnɨ. Soyɨ'ne' ududɨ' epɨ'rɨ'a na'nɨ emɨmɨ' xewaxo agwɨ yarɨŋɨ'pimɨ sea'yɨ e imo'nɨŋɨ' bɨ e'wɨnɨgɨnɨrɨ wiepɨsinɨ'a'rɨnɨ.
43005021	Xano a'ma' pɨyɨ'yo a'mɨ sɨŋɨ' nimɨxɨrɨ dɨŋɨ' sɨxɨ' umi'moarɨŋɨ'pa xewaxo enɨ xɨ'o xegɨ' dɨŋɨ'yo da'nɨ a'ma' xɨ'o wimo'narɨŋɨ'yo ananɨ dɨŋɨ' sɨxɨ' umi'moarɨŋɨ'rɨnɨ.
43005022	Rɨpɨ enɨ xano a'ma' womɨ xwɨyɨ'a' umeararɨŋɨ'manɨ. Xewaxo a'ma' nɨyonɨ xwɨyɨ'a' mearɨ'wɨnɨgɨnɨrɨ wiŋɨ' eŋagɨ na'nɨ onɨ xwɨyɨ'a' meararɨŋɨ'rɨnɨ.
43005023	A'ma' nɨ'nɨ xanomɨ we' i'kwiaŋwɨ'yo uŋwɨra'rarɨgɨ'a'pa xewaxomɨ enɨ axɨ'pɨ e e'ɨ'rɨxɨnɨrɨ a'ma' nɨyonɨ xwɨyɨ'a' mearɨ'wɨnɨgɨnɨrɨ mɨnɨ wiŋɨ'rɨnɨ. A'ma' xewaxomɨ we' i'kwiaŋwɨ'yo muŋwɨra'rɨpa yarɨgɨ'a'yɨ' xano, urowa're'napɨŋomɨ enɨ we' i'kwiaŋwɨ'yo muŋwɨra'rarɨgɨ'a'rɨnɨ.” nurɨrɨ
43005024	re urɨŋɨnigɨnɨ, “Aga nepa seararɨŋɨnɨ. A'ma' xwɨyɨ'a' nionɨ rarɨŋa'pɨ arɨ'a' niro nionɨ nɨrowa're'napɨŋomɨ dɨŋɨ' wɨkwɨ'roro e'ɨ'a' gɨyɨ' gɨyɨ' rɨxa dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ'rɨnɨ. Wi' xwɨyɨ'a' mea'rɨnɨpɨ'rɨ'a na'nɨ mimo'nɨŋoɨ. Sɨnɨ o'ɨ' pearɨgɨ'a'yi'mɨnɨ mɨwarɨŋoɨ. Dɨŋɨ' nɨyɨmɨŋɨ' imo'nɨŋɨ' i'ni'na' ŋweapɨ'rɨ'a'yi'mɨnɨ warɨŋoɨ.” nurɨrɨ
43005025	re urɨŋɨnigɨnɨ, “Aga nepa seararɨŋɨnɨ. Sɨ'a' a'ma' pɨyɨ'nɨŋɨ' imo'nɨgɨ'a'yɨ' maŋɨ' Gorɨxomɨ xewaxoya' arɨ'a' nɨwiro xɨ'dɨpɨ'rɨ'yi rɨxa aŋwɨ e nerɨ rɨxa parɨmoŋoɨ. A'ma' arɨ'a' nɨwiro xɨxenɨ e'ɨ'a'yɨ' dɨŋɨ' nɨyɨmɨŋɨ' imo'nɨŋɨ'pɨ i'ni'na' ŋweapɨ'rɨ'a na'nɨ meapɨ'ra'oɨ.
43005026	Ayɨ' rɨpɨ na'nɨrɨnɨ. Xano dɨŋɨ' nɨyɨmɨŋɨ' imo'nɨŋɨ'pɨ mɨ'kɨ' tɨ'ŋo nimo'nɨrɨ a'ma' xɨ'o wimo'narɨŋɨ'yo wiarɨŋɨ'pa xewaxo enɨ dɨŋɨ' nɨyɨmɨŋɨ' imo'nɨŋɨ'pɨ mɨ'kɨ' tɨ'ŋo oimo'nɨrɨ wiŋɨ'rɨnɨ.
43005027	Rɨpɨ enɨ xewaxo a'ma' imo'nɨŋo eŋagɨ na'nɨ ananɨ a'ma' nɨyonɨ mi' o'mo'mɨxɨmɨ' winɨ'a na'nɨ enɨ imo'nɨ'wɨnɨgɨnɨrɨ ɨ'a'nɨŋɨ' wiepɨ'xɨ'niasiŋɨ'rɨnɨ.
43005028	Nionɨ searɨ'a'pɨ na'nɨ dɨŋɨ' ududɨ' mɨseainɨpanɨ. Ayɨ' rɨpɨ na'nɨ seararɨŋɨnɨ. Sɨ'a' a'ma' xwa'rɨpa'yo wegɨ'a' nɨ'nɨyɨ' xewaxoya' maŋɨ' ra'na' arɨ'a' nɨwiro wia'pɨ'nɨmeapɨ'rɨ'a'yi aŋwɨ e nimo'ga barɨŋagɨ na'nɨ seararɨŋɨnɨ.
43005029	Arɨ'a' nɨwiro xwa'rɨpa'yo da'nɨ nɨwia'pɨ'nɨmearo'na' naŋɨ' yarɨgɨ'a'yɨ' dɨŋɨ' nɨyɨmɨŋɨ' imo'nɨŋɨ'pɨ i'ni'na' pi'ra'nɨŋɨ' ŋweapɨ'rɨ'a na'nɨ mearo sɨpi' yarɨgɨ'a'yɨ' xwɨyɨ'a' mea'rɨnɨro epɨ'rɨ'a'rɨnɨ.
43005030	Niɨwanɨŋonɨ gɨ' dɨŋɨ'yo da'nɨ amɨpi' wi' epaxɨ' mimo'nɨŋɨnɨ. A'pomɨ arɨ'a' wiarɨŋa'pɨ tɨ'nɨ xɨxenɨ a'ma'yo xwɨyɨ'a' umeararɨŋa'rɨnɨ. Nionɨ gɨ' nimo'narɨŋɨ'pɨ mɨxɨ'dɨpa nerɨ nɨrowa're'napɨŋo wimo'narɨŋɨ'pɨ nɨxɨ'dɨrɨ na'nɨ a'ma'yo xwɨyɨ'a' numearɨrɨ'na' xɨxenɨ ayo umeararɨŋa'rɨnɨ.” urɨŋɨnigɨnɨ.
43005031	A'mɨ re urɨŋɨnigɨnɨ, “Soyɨ'ne' dɨŋɨ' re niaiwiarɨŋagɨ'a aiwɨ, ‘Xewanɨŋo na'nɨ a'waŋɨ' neara'na' “Neparɨnɨ.” wiaiwipaxɨ' menɨnɨ.’ niaiwiarɨŋagɨ'a aiwɨ
43005032	a'mɨ wo nionɨ na'nɨ a'waŋɨ' seararɨŋɨ'rɨnɨ. Nionɨ na'nɨ nɨsearɨrɨ'na' ‘Ayɨ' neparɨnɨ.’ yaiwipaxɨ'rɨnɨ.” nurɨrɨ
43005033	re urɨŋɨnigɨnɨ, “Xa'mɨ segɨ' wamɨ wayɨ' neameaiŋɨ' Jono tɨ'ŋɨ'mɨnɨ urowa'ra'na' o nionɨ na'nɨ a'waŋɨ' nɨsearɨrɨ'na' nepaxɨŋɨ' imo'nɨŋɨ'pɨ tɨ'nɨ xɨxenɨ searɨŋɨnigɨnɨ.
43005034	Soyɨ'ne' re rɨseaimo'narɨnɨ, ‘Xewanɨŋo na'nɨ a'waŋɨ' rɨnarɨŋɨ'pɨ aga a'ma' wi' rarɨgɨ'a'pimɨ da'nɨ sopɨŋɨ' ononɨrɨ rarɨnɨ.’ rɨseaimo'narɨnɨ? Oweoɨ, seyɨ'ne' Gorɨxo yea'yɨ' seayimɨxemeanɨ'a na'nɨ wayɨ' neameaiŋɨ' Jono nionɨ na'nɨ searɨŋɨ'pɨ mɨŋɨ' nirorɨ seararɨŋɨnɨ.
43005035	O uyɨ'wɨ' a'pia'wɨ' wearɨŋɨ'pa'nɨŋɨ' nerɨ a'ma'yo wɨ'a' o'ki'mɨxarɨ'na' soyɨ'ne' xegɨ' xwɨyɨ'a' uyɨ'wɨ' wɨ'a'nɨŋɨ' imo'nɨŋa'na' yayɨ' axi'na'nɨ egɨ'awixɨnɨ.
43005036	O nionɨ na'nɨ a'waŋɨ' nɨsearɨ'agɨ aiwɨ nionɨ na'nɨ a'waŋɨ'nɨŋɨ' searɨpaxɨ' imo'nɨŋɨ' bɨ omɨ sea'yɨ e wimo'nɨnɨ. Emɨmɨ' amɨpi' gɨ' a'po e epaxɨ' imo'nɨ'wɨnɨgɨnɨrɨ niapɨŋɨ'pɨ na'nɨ rarɨŋɨnɨ. Nionɨ emɨmɨ' nɨseairɨ'na' apɨ nionɨ na'nɨ a'waŋɨ' re'nɨŋɨ' seararɨŋɨ'rɨnɨ, ‘Xegɨ' xano urowa're'napɨŋorɨnɨ.’ e'nɨŋɨ' seararɨŋɨ'rɨnɨ.
43005037	Gɨ' a'po, nionɨ nɨrowa're'napɨŋo enɨ nionɨ na'nɨ rɨxa a'waŋɨ' searɨŋɨ'rɨnɨ. Omɨ soyɨ'ne' arɨ'a' bɨ wiro xɨ'o imo'nɨŋɨ'pɨ sɨŋwɨ' bɨ wɨnɨro megɨ'a'rɨnɨ.
43005038	Xwɨyɨ'a' xɨ'o searɨŋɨ'yɨ' segɨ' xwioxɨ'yo mɨwenɨnɨ. Ayɨna'nɨ a'ma' o nɨrowa're'napɨŋonɨ dɨŋɨ' mɨnɨkwɨ'roŋoɨ.
43005039	Soyɨ'ne' dɨŋɨ' nɨyɨmɨŋɨ' imo'nɨŋɨ'pɨ mea'wanɨgɨnɨro Gorɨxoya' Bɨkwɨ'yo ɨ'a' roro parɨro yarɨgɨ'a'rɨnɨ. Rɨ'wamɨŋɨ' ayo nɨrɨnɨrɨ ea'nɨŋɨ'pɨ nionɨ na'nɨ a'waŋɨ' rɨnɨŋagɨ ai'
43005040	soyɨ'ne' dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ' imo'nɨpɨ'rɨ'a na'nɨ nionɨ tɨ'a'mɨnɨ mɨbɨpaxɨ' seaimo'narɨnɨ.” nurɨrɨ
43005041	re urɨŋɨnigɨnɨ, “Nionɨ a'ma' weyɨ' nɨme'ɨ'rɨxɨnɨrɨ bɨŋa'onɨ meŋagɨ aiwɨ
43005042	nionɨ soyɨ'ne' na'nɨ nɨjɨ'a'rɨnɨ. Soyɨ'ne' Gorɨxomɨ dɨŋɨ' sɨxɨ' uyarɨgɨ'oyɨ'ne'manɨ.
43005043	Nionɨ gɨ' dɨŋɨ'yo da'nɨ bɨŋa'onɨmanɨ. Gɨ' a'po nɨnɨrɨ'pearɨ nɨrowa're'napɨŋonɨ aiwɨ soyɨ'ne' mɨnɨmi'mɨnarɨŋoɨ. A'ma' wo xɨ'o xegɨ' dɨŋɨ'yo da'nɨ ba'na'yɨ', ananɨ numi'mɨnɨpaxoyɨ'ne'rɨnɨ.
43005044	Soyɨ'ne' a'ma' weyɨ' oneame'poyɨnɨrɨ ero Gorɨxo —Onɨ ŋwɨ'a' imo'nɨŋorɨnɨ. O weyɨ' oneamenɨrɨ xɨ'o wimo'narɨŋɨ'pɨ mɨxɨ'dɨpa ero yarɨgɨ'oyɨ'ne', soyɨ'ne' sɨnɨ e nero'na' arɨge nero dɨŋɨ' nɨkwɨ'ropɨ'ra'oɨ? Oweoɨ!” nurɨrɨ
43005045	re urɨŋɨnigɨnɨ, “Nionɨ na'nɨ re mɨniaiwipa e'poyɨ, ‘Xanoya' sɨŋwɨ'yo da'nɨ nene xwɨyɨ'a' neaxekwɨ'monɨ'a'rɨnɨ.’ mɨniaiwipa e'poyɨ. A'ma' seyɨ'ne' seaxekwɨ'monɨ'o, ayɨ' Mosesorɨnɨ. Soyɨ'ne' omɨ dɨŋɨ' nɨwikwɨ'mo'a nuro re yaiwiarɨgɨ'a'rɨnɨ, ‘O arɨra' neainɨ'a'rɨnɨ.’ yaiwiarɨgɨ'a'rɨnɨ.
43005046	Amɨpi' Moseso nɨrɨrɨ eaŋɨ'pɨ dɨŋɨ' nɨkwɨ'roro sɨŋwɨrɨyɨ', nionɨ na'nɨ nɨrɨrɨ eaŋɨ' eŋagɨ na'nɨ nionɨ enɨ dɨŋɨ' nɨkwɨ'roanɨro egɨ'a'rɨnɨ.
43005047	E nerɨ ai' xɨ'o nɨrɨrɨ eaŋɨ'pɨ na'nɨ dɨŋɨ' mɨkwɨ'ropa yarɨgɨ'oyɨ'ne', soyɨ'ne' arɨge nero xwɨyɨ'a' nionɨya'pɨ enɨ dɨŋɨ' ɨkwɨ'ropɨ'ra'oɨ? Oweoɨ wi' e epaxɨ' menɨnɨ.” urɨŋɨnigɨnɨ.
43006001	Jisaso e nura'rɨmo neme'ɨsa'na' ipi' Gariri rɨnɨŋɨ'wa'mɨ —Ipi' awa' xegɨ' yoɨ' a'mɨ bɨ Taibiriasɨyɨ rɨnɨŋɨ'wa'rɨnɨ. Awa'mɨ jɨ'arɨwa'mɨ da'nɨ na'nɨ nurɨ ŋweaŋa'na'
43006002	a'ma' obaxɨ' emɨmɨ' xɨ'o sɨmɨxɨ' yarɨgɨ'a'yo wiarɨŋɨ'pɨ sɨŋwɨ' nɨwɨga nuro na'nɨ epɨ'royɨ' nero omɨ nu'mɨ uxɨ'darɨ'na'
43006003	sɨ'a' Judayɨ' aiwa' Aŋɨ'najo Neamu'roagoɨ rɨnɨŋɨ'yi na'nɨ imɨxɨpɨ'rɨ rɨxa aŋwɨ e imo'nɨŋa'na' Jisaso dɨ'wɨ'yo na'nɨ nɨyirɨ xegɨ' wiepɨsarɨŋowa tɨ'nɨ e e'ɨ' nɨŋwearo
43006004	sɨ'a' Judayɨ' aiwa' Aŋɨ'najo Neamu'roagoɨ rɨnɨŋɨ'yi na'nɨ imɨxɨpɨ'rɨ rɨxa aŋwɨ e imo'nɨŋa'na' Jisaso dɨ'wɨ'yo na'nɨ nɨyirɨ xegɨ' wiepɨsarɨŋowa tɨ'nɨ e e'ɨ' nɨŋwearo
43006005	Jisaso sɨŋwɨ' anɨ'ɨ'yɨ' wɨnɨŋɨnigɨnɨ. A'ma' aga aya' wi' epɨ'royɨ' nero xɨ'o tɨ'a'mɨnɨ bɨmiarɨŋagɨ'a nɨwɨnɨrɨ xɨ'o enɨ'pɨ na'nɨ nɨjɨ'a' nimo'nɨrɨ aiwɨ re yaiwiŋɨnigɨnɨ, “Gɨ' wiepɨsarɨŋa' Piripo nepa eŋɨ' nea'nɨrɨ dɨŋɨ' rɨ'a nɨkwɨ'ronɨ? Iwamɨ'o' owi'wapɨyimɨnɨ.” nɨyaiwirɨ re urɨŋɨnigɨnɨ, “A'ma' tɨyɨ' aiwa' nɨpɨ'rɨ na'nɨ ge bɨ' nerɨ wianɨ'wɨnɨ?” urɨ'agɨ
43006006	Jisaso sɨŋwɨ' anɨ'ɨ'yɨ' wɨnɨŋɨnigɨnɨ. A'ma' aga aya' wi' epɨ'royɨ' nero xɨ'o tɨ'a'mɨnɨ bɨmiarɨŋagɨ'a nɨwɨnɨrɨ xɨ'o enɨ'pɨ na'nɨ nɨjɨ'a' nimo'nɨrɨ aiwɨ re yaiwiŋɨnigɨnɨ, “Gɨ' wiepɨsarɨŋa' Piripo nepa eŋɨ' nea'nɨrɨ dɨŋɨ' rɨ'a nɨkwɨ'ronɨ? Iwamɨ'o' owi'wapɨyimɨnɨ.” nɨyaiwirɨ re urɨŋɨnigɨnɨ, “A'ma' tɨyɨ' aiwa' nɨpɨ'rɨ na'nɨ ge bɨ' nerɨ wianɨ'wɨnɨ?” urɨ'agɨ
43006007	Piripo re urɨŋɨnigɨnɨ, “None aiwa' o'ɨ' inɨŋɨ' 200 tɨ'nɨ bɨ' nerane yaŋɨ' nɨwirane'na'yɨ', a'ma' re epɨ'royɨ' egɨ'a'yɨ' aga obaxɨ' imo'nɨŋagɨ'a na'nɨ wonɨ wonɨ bɨ onɨmia'pɨ ai' meapaxɨ' imo'nɨnɨmenɨŋoɨ.” urɨ'agɨ
43006008	wiepɨsarɨŋɨ'yɨ' wo —O Saimonɨ Pitaomɨ xogwa'o Adɨruoyɨ rɨnɨŋorɨnɨ. O re urɨŋɨnigɨnɨ,
43006009	“I'wɨ' woya' bisɨ'kerɨ'a' pɨrawa' bari' tɨ'nɨ imɨxɨnɨŋɨ' we' wu' tɨ'nɨ peyɨ' ora' biau' tɨ'nɨ neŋagɨ aiwɨ a'ma' obaxɨ' epɨ'royɨ' egɨ'a' tɨ'yo yaŋɨ' wipaxɨ' rimo'nɨnɨ? Oweoɨ!” urɨ'agɨ
43006010	Jisaso ara' xwapɨ' eŋe na'nɨ wiepɨsarɨŋowamɨ re urɨŋɨnigɨnɨ, “A'ma' nɨ'nɨ e'ɨ' oŋwea'poyɨnɨrɨ urɨ'poyɨ.” urɨ'agɨ wiepɨsarɨŋowa Jisaso urɨ'ɨ'pa e'a'na' oxɨ' nɨ'nɨ e'ɨ' ŋweaŋa'na' ɨ'a' ro'ɨ'a'yɨ' 5,000 imo'nɨŋɨnigɨnɨ.
43006011	Jisaso a'ma' nɨ'nɨ e'ɨ' ŋwea'agɨ'a nɨwɨnɨrɨ bisɨ'kerɨ'a' pɨrawa' bari' tɨ'nɨ imɨxɨnɨŋɨ'pɨ nɨmearɨ Gorɨxomɨ yayɨ' nɨwima'na' a'ma' e e'ɨ' ŋweagɨ'a'yo yaŋɨ' nɨmerɨ nɨwia uŋɨnigɨnɨ. Peyɨ' ora'piau' enɨ nɨmearɨ axɨ'pɨ nerɨ'na' wigɨ' onaneyɨnɨro wimo'narɨŋɨ'pɨ tɨ'nɨ xɨxenɨ nɨwia uŋɨnigɨnɨ.
43006012	Rɨxa apa'nɨ nɨnɨro agwɨ' i'mɨ uyi'agɨ nɨwɨnɨrɨ wiepɨsarɨŋowamɨ re urɨŋɨnigɨnɨ, “Wi' xwɨrɨ'a' mikɨxepa oe'poyɨnɨrɨ nɨnɨro tɨ'a'pia awi' eaame'poyɨ.” urɨ'agɨ
43006013	awa bisɨ'kerɨ'a' pɨrawa' bari' tɨ'nɨ imɨxɨnɨŋɨ' we' wu' apɨ a'ma'yɨ' nɨnɨro tɨ'a'pia awi' neaemero soxɨ' ɨ'a' xwe' we' wu'kau' sɨkwɨ' wau'mɨ aumau'mɨ' nero magwɨ' mia'rɨgɨ'awixɨnɨ.
43006014	A'ma'yɨ' emɨmɨ' Jisaso wi'wapɨyi'ɨ'pɨ sɨŋwɨ' nɨwɨnɨro na'nɨ re rɨnɨgɨ'awixɨnɨ, “Neparɨnɨ. Wɨ'a' ro'kiamoarɨŋɨ' xwɨ'a' tɨ'yo bɨnɨ'o orɨnɨ.” rɨnarɨŋagɨ'a
43006015	Jisaso xɨ'omɨ mɨxɨ' ina'yɨ' imɨxɨpɨ'rɨ na'nɨ mɨwimo'narɨŋagɨ ai' ayɨ' “Ɨ'a' nuxerane mɨxɨ' ina'yo oimɨxaneyɨ.” yaiwiarɨŋagɨ'a dɨŋɨ' adadɨ' nɨwirɨ nɨjɨ'a' nimo'nɨrɨ na'nɨ ayo e nɨwa'rɨmɨ xegɨ'pɨ dɨ'wɨ' mɨŋɨ'yo na'nɨ yiŋɨnigɨnɨ.
43006016	Sɨ'a'pɨ tɨ'nɨ xegɨ' wiepɨsarɨŋowa ipi' imaŋɨ' e na'nɨ nɨwero
43006017	ewe'yo nɨpɨxemoa'nɨro Kapaneamɨ na'nɨ orɨwa'mɨ da'nɨ xemoanɨro na'nɨ nɨmea'mɨ nuro rɨxa sɨ'a' yinɨŋa'na' Jisaso awamɨ sɨnɨ mɨwi'mea'ɨ'mɨ eŋa'na' re eŋɨnigɨnɨ.
43006018	Rɨ'wɨpi' xwe' erɨ ipi' imeamɨ'kwɨ' erɨ yarɨ'na'
43006019	wiepɨsarɨŋowa ewe'yo nɨreaxa nuro sɨnɨ ipi'yo a'wɨnɨ e kiromita we' wu'ranɨ, we' wɨ'u'mɨ da'ŋɨ' woranɨ, nu'ɨ'asa'na' wenɨŋɨ' e'ɨ'a'yɨ' wɨnɨgɨ'awixɨnɨ. Jisaso ewe' tɨ'a'mɨnɨ ipi'yo xwɨrɨŋwɨ' nosaxa barɨŋagɨ wɨnɨgɨ'awixɨnɨ. Sɨŋwɨ' e nɨwɨnɨro e'ɨ' yarɨŋagɨ'a ai'
43006020	o re urɨŋɨnigɨnɨ, “Ananɨre. Nionɨrɨnɨ. Wa'yɨ' mepanɨ.” urɨ'agɨ
43006021	awa omɨ rɨxa “Re xemo'napeɨ.” uranɨro yarɨ'na' re eŋɨnigɨnɨ. Rɨxa ipi'yo jɨ'arɨwa'mɨnɨ aŋɨ' wigɨ' dɨŋɨ' nɨyaiwiro warɨgɨ'e iwie'kɨ'nɨmeagɨ'awixɨnɨ.
43006022	A'ma' orɨwa'mɨ da'nɨ bisɨ'kerɨ'a' nɨ'e sa' wegɨ'a'yɨ' wɨ'a'pɨ tɨ'nɨ nɨwia'pɨ'nɨmearo re yaiwigɨ'awixɨnɨ, “Agi'na' ewe' a'mɨ wi' re mɨwe' na' ba'nɨ weŋagɨ wɨnɨ'wanigɨnɨ. Nene sɨŋwɨ' wɨnɨŋa'na' Jisaso xegɨ' wiepɨsarɨŋowa tɨ'nɨ ewe'pa'mɨ mɨpɨxemoa'narɨŋagɨ'a nɨwɨnɨrane wiepɨsarɨŋowanɨ nɨpɨxemoa'nɨro warɨŋagɨ'a wɨnowa'rɨ'wanigɨnɨ.” yaiwiarɨ'na'
43006023	ewe' wi' aŋɨ' yoɨ' Taibiriasɨ da'nɨ bisɨ'kerɨ'a' A'mɨna'o xegɨ' xanomɨ yayɨ' nɨwirɨ wi'agɨ nɨ'e na'nɨ ba'na'
43006024	a'ma' e epɨ'royɨ' egɨ'a'yɨ' Jisaso sɨnɨ wigɨ' tɨ'e mɨŋweaŋagɨ wɨnɨro wiepɨsarɨŋowa enɨ mɨŋweaŋagɨ'a wɨnɨro nerɨ na'nɨ ewe' bɨ'a'yo nɨpɨxemoa'nɨro Jisaso na'nɨ Kapaneamɨyo pɨ'a' yanɨro ugɨ'awixɨnɨ.
43006025	Ayɨ' ipi'yo jɨ'arɨwa'mɨnɨ Jisaso Kapaneamɨyo ŋweaŋa'na' nɨwi'mearo re urɨgɨ'awixɨnɨ, “Neare'wapɨyarɨŋoxɨnɨ, joxɨ re na'nɨ gi'na' bɨ'oxɨnɨ?” urɨ'agɨ'a
43006026	Jisaso re urɨŋɨnigɨnɨ, “Aga nepa seararɨŋɨnɨ. Seyɨ'ne' emɨmɨ' nionɨ seai'wapɨyi'a'pɨ sɨŋwɨ' nɨwɨnɨro'na' sɨwa'nɨŋɨ' nɨseairɨ seai'wapɨyimɨnɨrɨ e'a'pɨ na'nɨ nɨjɨ'a' nimo'nɨro na'nɨ nionɨ na'nɨ pɨ'a' rɨyarɨŋoɨ? Oweoɨ, seyɨ'ne' bisɨ'kerɨ'a' nɨnɨro'na' agwɨ' i'mɨ seayi'ɨ' eŋagɨ na'nɨ nionɨ na'nɨ pɨ'a' yarɨŋoɨ.” nurɨrɨ
43006027	ewayɨ' xwɨyɨ'a' re urɨŋɨnigɨnɨ, “Aiwa' pɨyɨ' pe'narɨŋɨ'pɨ meaanɨro na'nɨ mepa nero aiwa' nɨnɨrɨŋɨ'pimɨ da'nɨ dɨŋɨ' nɨyɨmɨŋɨ' imo'nɨpaxɨ'pɨ meaanɨro na'nɨ e'ɨ'rɨxɨnɨ. Aiwa' apɨ a'ma' imo'nɨŋa'onɨ ananɨ seaiapɨpaxɨ'rɨnɨ. A'po Gorɨxo ‘Mɨmɨwia'roarɨŋorɨ'anɨ?’ nɨniaiwirɨ xɨ'o e e'wɨnɨgɨnɨrɨ nɨrɨ'peaŋonɨ aiwa' apɨ ananɨ seaiapɨpaxɨ'rɨnɨ.” urɨ'agɨ
43006028	ayɨ' re urɨgɨ'awixɨnɨ, “Nene pi' nerɨ'na' Gorɨxo a'ma' e oe'poyɨnɨrɨ wimo'narɨŋɨ'pɨ yanɨ'wɨnɨ?” urɨ'agɨ'a
43006029	Jisaso re urɨŋɨnigɨnɨ, “Seyɨ'ne' rɨpɨ nero'na' Gorɨxo wimo'narɨŋɨ'pɨ yarɨŋoɨ. A'ma' xɨ'o nɨrowa're'napɨŋonɨ dɨŋɨ' nɨnɨkwɨ'roro'na'yɨ', xɨ'o wimo'narɨŋɨ'pɨ yarɨŋoɨ.” urɨ'agɨ
43006030	ayɨ' re urɨgɨ'awixɨnɨ, “Nene sɨŋwɨ' nɨwɨnɨrane dɨŋɨ' rɨkwɨ'roanɨ na'nɨ pi' emɨmɨ' neai'wapɨyirɨ'ɨnɨ? Joxɨ aga pi'yɨ' erɨ'ɨnɨ?
43006031	Bɨkwɨ'yo xwɨyɨ'a' re nɨrɨnɨrɨ ea'nɨŋɨ'pa, ‘O aiwa' nɨpɨ'rɨ na'nɨ aŋɨ'namɨ da'nɨ wiŋɨnigɨnɨ.’ nɨrɨnɨrɨ ea'nɨŋɨ'pa negɨ' arɨ'owa a'ma' dɨŋɨ' meaŋe nemero'na' aiwa' mana'ɨ rɨnɨŋɨ'pɨ —Aiwa' apɨ Gorɨxoya' dɨŋɨ'yo da'nɨ xegɨ'pɨ weagɨ'pɨrɨnɨ. Arɨ'owa a'ma' dɨŋɨ' meaŋe nemero'na' aiwa' apɨ nagɨ'a'rɨnɨ.” urɨ'agɨ'a
43006032	Jisaso re urɨŋɨnigɨnɨ, “Nionɨ aga nepa seararɨŋɨnɨ. Aiwa' eŋi'na' aŋɨ'namɨ da'nɨ seaiapɨŋo, ayɨ' Mosesomanɨ. Agwɨ enɨ aga aiwa' nepaxɨŋɨ'pɨ aŋɨ'namɨ da'nɨ seaiaparɨŋo, ayɨ' gɨ' a'porɨnɨ.
43006033	Aiwa' nepaxɨŋɨ' a'po Gorɨxo seaiparɨŋɨ'pɨ, ayɨ' aiwa' aŋɨ'namɨ da'nɨ nɨweapɨrɨ a'ma' xwɨ'a' tɨ'yo ŋweagɨ'a' dɨŋɨ' nɨyɨmɨŋɨ' tɨ'gɨ'a'yɨ' imo'nɨpɨ'rɨ'a na'nɨ sɨxɨ' umi'moarɨŋorɨnɨ.” urɨ'agɨ
43006034	ayɨ' re urɨgɨ'awixɨnɨ, “A'mɨna'oxɨnɨ, aiwa' joxɨ neararɨŋɨ'pɨ i'ni'na' neaiapɨ'ɨrɨxɨnɨ.” urɨ'agɨ'a
43006035	Jisaso re urɨŋɨnigɨnɨ, “Aiwa' nepaxɨŋɨ' dɨŋɨ' nɨyɨmɨŋɨ' imo'nɨpɨ'rɨ'a'pɨ, ayɨ' nionɨrɨnɨ. A'ma' nionɨ tɨ'a'mɨnɨ bɨ'a' gɨyɨ' gɨyɨ' a'mɨ agwɨ' wipaxɨ' menɨnɨ. Nionɨ dɨŋɨ' nɨkwɨ'ro'ɨ'a' gɨyɨ' gɨyɨ' a'mɨ iniɨgɨ' na'nɨ bɨ gwɨ'nɨ' yea'yɨ' wipaxɨ' mimo'nɨnɨ.
43006036	E nɨsearɨrɨ aiwɨ nionɨ re searɨ'anigɨnɨ, ‘Seyɨ'ne' emɨmɨ' nionɨ eŋa'pɨ sɨŋwɨ' nɨnanɨro aiwɨ “Orɨ'anɨ?” nɨniaiwiro dɨŋɨ' mɨnɨkwɨ'roarɨŋoɨ.’ searɨ'anigɨnɨ.
43006037	E nerɨ ai' a'ma' a'po ‘Dɨxɨ'rɨnɨ.’ nɨnɨrɨrɨ niapɨŋɨ'yɨ' nɨ'nɨ xɨxenɨ dɨŋɨ' nɨnɨkwɨ'roro nionɨ tɨ'a'mɨnɨ bɨpɨ'rɨ'a'rɨnɨ. Nionɨ tɨ'a'mɨnɨ bɨ'a'yɨ' mɨxɨ' wi' uma'ɨnɨmɨ'a'manɨ.
43006038	Nionɨ aŋɨ'namɨ da'nɨ nɨweapɨrɨ'na' nionɨ gɨ' nimo'narɨŋɨ'pɨ emɨ'a'nɨrɨ weapɨŋa'onɨmanɨ. Nionɨ nɨrowa're'napɨŋo wimo'narɨŋɨ'pɨ emɨ'a'nɨrɨ nɨweapɨrɨ na'nɨ a'ma' xɨ'oya' dɨŋɨ' tɨ'nɨ nionɨ tɨ'a'mɨnɨ bɨ'a'yɨ' mɨxɨ' wi' uma'ɨnɨmɨ'a'manɨ.
43006039	Nionɨ nɨrowa're'napɨŋo e e'wɨnɨgɨnɨrɨ wimo'narɨŋɨ'pɨ, ayɨ' rɨpɨrɨnɨ. Nionɨ a'ma' xɨ'o niapɨŋɨ'yɨ' wi'yo mɨyorɨ'rɨpa erɨ sɨ'a' yoparɨ'yi imo'na'na' a'mɨ wia'pɨ'nɨmeapɨ'rɨ'a na'nɨ dɨŋɨ' sɨxɨ' umi'morɨ emɨ'a na'nɨ wimo'narɨŋɨ'rɨnɨ.
43006040	‘Gɨ' a'po e e'wɨnɨgɨnɨrɨ wimo'narɨŋɨ'pɨ, ayɨ' rɨpɨrɨnɨ.’ seararɨŋɨnɨ. O a'ma' xewaxonɨ sɨŋwɨ' nɨnanɨro dɨŋɨ' nɨkwɨ'ro'ɨ'a' gɨyɨ' gɨyɨ' dɨŋɨ' nɨyɨmɨŋɨ'pɨ tɨ'gɨ'a'yɨ' imo'nɨpɨ'rɨ'a na'nɨ wimo'nɨrɨ nionɨ sɨ'a' yoparɨ'yimɨ ayɨ' a'mɨ wia'pɨ'nɨmeapɨ'rɨ'a na'nɨ dɨŋɨ' sɨxɨ' umi'mo'mɨ'a na'nɨ wimo'nɨrɨ yarɨŋɨ'rɨnɨ.” urɨŋɨnigɨnɨ.
43006041	Judayɨ' xewanɨŋo re rɨnɨ'ɨ'pɨ na'nɨ, “Aiwa' aŋɨ'namɨ da'nɨ weapɨŋɨ'pɨ, ayɨ' nionɨrɨnɨ.” rɨnɨ'ɨ'pɨ na'nɨ anɨŋu'mɨ' nirɨnɨro o na'nɨ
43006042	re rɨnɨgɨ'awixɨnɨ, “Jisaso ro Josepomɨ xewaxo menɨranɨ? Xanɨyau' na'nɨ nene majɨ'a'ranɨ? O arɨge nerɨ ‘Aŋɨ'namɨ da'nɨ wepɨ'nɨŋa'onɨrɨnɨ.’ rɨ'a rarɨnɨ?” rɨnarɨŋagɨ'a
43006043	Jisaso re urɨŋɨnigɨnɨ, “Pi' na'nɨ anɨŋu'mɨ' nirɨnɨro rɨnarɨŋoɨ?
43006044	A'ma' wo ai' xewanɨŋoya' dɨŋɨ'yo da'nɨ nionɨ tɨ'a'mɨnɨ bɨpaxɨ' menɨnɨ. A'po, nɨrowa're'napɨŋo xe o tɨ'a'mɨnɨ ounɨrɨ dɨŋɨ' ukɨkayoŋa'na'nɨ nionɨ tɨ'a'mɨnɨ bɨpaxɨ'rɨnɨ. Ayɨ' sɨ'a' yoparɨ'yimɨ wia'pɨ'nɨmeapɨ'rɨ'a na'nɨ nionɨ dɨŋɨ' sɨxɨ' umi'mo'mɨ'a'rɨnɨ.
43006045	Rɨ'wamɨŋɨ' wɨ'a' ro'kiamoagɨ'a'wa eagɨ'a'yo re rɨnɨnɨ, ‘Gorɨxo a'ma' nɨyonɨ wi'wapɨyinɨ'a'rɨnɨ.’ rɨnɨnɨ. Ayɨna'nɨ a'ma' a'po wi'wapɨyarɨ'na' arɨ'a' wigɨ'a' gɨyɨ' gɨyɨ' nɨ'nɨ nionɨ tɨ'a'mɨnɨ barɨgɨ'a'rɨnɨ.
43006046	Gorɨxo wi'wapɨyiŋɨ' aiwɨ ayɨ' wi' Gorɨxomɨ sɨŋwɨ' wɨnɨgɨ'a' na'nɨ mɨrarɨŋɨnɨ. Na' wonɨ Gorɨxo tɨ'ŋɨ' e da'nɨ bɨŋa'onɨ a'pomɨ sɨŋwɨ' wɨnɨŋa'rɨnɨ.
43006047	Aga nepa seararɨŋɨnɨ. Nionɨ dɨŋɨ' nɨkwɨ'ro'ɨ'a' gɨyɨ' gɨyɨ' dɨŋɨ' nɨyɨmɨŋɨ' i'ni'na' ŋweapɨ'rɨ'a na'nɨ tɨ'gɨ'a'yɨ'rɨnɨ.
43006048	Aiwa' nɨnɨrɨŋɨ'pimɨ da'nɨ dɨŋɨ' nɨyɨmɨŋɨ' imo'nɨpaxɨ'pɨ, ayɨ' nionɨrɨnɨ.
43006049	Eŋi'na' segɨ' sea'rɨ'awe'yɨ' a'ma' dɨŋɨ' meaŋe nemero'na' aiwa' mana'ɨ rɨnɨŋɨ'pɨ nɨnɨro aiwɨ nɨŋweagɨ'asa'na' pegɨ'awixɨnɨ.
43006050	Aiwa' aŋɨ'namɨ da'nɨ weapɨŋɨ' rɨpɨ xegɨ' bɨxɨnɨ. A'ma' nɨnɨrɨ'na'yɨ', nɨpepɨ'rɨ'a'manɨ.
43006051	Aiwa' dɨŋɨ' nɨyɨmɨŋɨ' imo'nɨpɨ'rɨ na'nɨ aŋɨ'namɨ da'nɨ weapɨŋɨ'pɨ, ayɨ' nionɨrɨnɨ. A'ma' gɨyɨ' gɨyɨ' aiwa' rɨpɨ nɨnɨrɨ'na'yɨ', anɨŋɨ' i'ni'na' ŋweapɨ'rɨ'a'rɨnɨ. Aiwa' a'ma' xwɨ'a' rɨri'mɨ ŋweagɨ'a' nɨ'nɨ dɨŋɨ' nɨyɨmɨŋɨ' tɨ'gɨ'a'yɨ' nimo'nɨro i'ni'na' ŋweapɨ'rɨ'a na'nɨ mɨnɨ wimɨ'a'pɨ, ayɨ' gɨ' wara'pɨrɨnɨ.” urɨŋɨnigɨnɨ.
43006052	Judayɨ' wigɨ'pɨ xwɨyɨ'a' xɨmɨxɨmɨ' ninɨro re rɨnarɨŋagɨ'a, “A'ma' ro arɨge nerɨ xɨ'oya' wara' nanɨ'wa' na'nɨ neaiapɨnɨ'a'rɨ'anɨ?” rɨnarɨŋagɨ'a
43006053	Jisaso re urɨŋɨnigɨnɨ, “Aga nepa seararɨŋɨnɨ. Seyɨ'ne' a'ma' imo'nɨŋa'onɨya' wara'pɨ mɨnɨpa ero ragɨ'pɨ mɨnɨpa ero nero'na'yɨ', dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ'ne' menɨnɨ.
43006054	Gɨ' wara' nɨro gɨ' ragɨ' nɨro e'ɨ'a' gɨyɨ' gɨyɨ' dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ' eŋagɨ'a na'nɨ sɨ'a' yoparɨ'yimɨ owia'pɨ'nɨmea'poyɨnɨrɨ dɨŋɨ' sɨxɨ' umi'mo'mɨ'a'rɨnɨ.
43006055	Gɨ' wara' rɨpɨ aiwa' nepaxɨŋɨ' imo'nɨrɨ gɨ' ragɨ'pɨ iniɨgɨ' nepaxɨŋɨ' imo'nɨrɨ eŋagɨ na'nɨ seararɨŋɨnɨ.
43006056	A'ma' gɨ' wara' nɨrɨ ragɨ' nɨrɨ e'ɨ' go go nionɨ tɨ'nɨ nɨkumɨxɨnɨrai nawi'nɨ imo'nɨŋwiɨ. Nionɨ enɨ xɨ'o tɨ'nɨ nɨkumɨxɨnɨrai nawi'nɨ imo'nɨŋwiɨ.
43006057	A'po, dɨŋɨ' nɨyɨmɨŋɨ'pɨ mɨ'kɨ' tɨ'ŋo nɨrowa're'napɨŋɨ'rɨnɨ. A'po e eŋɨ' eŋagɨ na'nɨ nionɨ enɨ dɨŋɨ' nɨyɨmɨŋɨ'pɨ mɨ'kɨ' tɨ'ŋa'onɨ imo'nɨŋɨnɨ. Ayɨna'nɨ go go nɨbɨrɨ nionɨ nɨnɨnɨrɨ'na'yɨ', nionɨ enɨ dɨŋɨ' mɨ'kɨ' tɨ'ŋa'onɨ eŋagɨ na'nɨ xɨ'o enɨ dɨŋɨ' nɨyɨmɨŋɨ' i'ni'na' ŋweanɨ'a na'nɨ tɨ'ŋɨ' wo imo'nɨnɨ'a'rɨnɨ.
43006058	Aiwa' aŋɨ'namɨ da'nɨ weapɨŋɨ' rɨpɨ na'nɨ seararɨŋɨnɨ. Rɨpɨ aiwa' eŋi'na' negɨ' arɨ'owa nɨnɨro nɨŋweagɨ'asa'na' pegɨ'a'pɨ yapɨ mimo'nɨnɨ. Go go aiwa' rɨpɨ nɨnɨrɨ'na'yɨ', dɨŋɨ' i'ni'na' ŋweanɨ'a na'nɨ tɨ'ŋɨ' wo imo'nɨnɨ'a'rɨnɨ.” urɨŋɨnigɨnɨ.
43006059	Jisaso rotu' aŋɨ' Kapaneamɨyo mɨrɨnɨŋiwa'mɨ da'nɨ nure'wapɨyirɨ'na' e nura uŋɨnigɨnɨ.
43006060	Ayɨna'nɨ xegɨ' wiepɨsarɨŋɨ'yɨ' obaxɨ' amɨpi' o nure'wapɨyirɨ'na' nura u'ɨ'pɨ arɨ'a' nɨwiro'na' re rɨgɨ'awixɨnɨ, “Xwɨyɨ'a' o rarɨŋɨ'pɨ ududɨ' inɨŋɨ'pɨ rarɨnɨ. A'ma' go xɨxenɨ arɨ'a' winɨrɨ'enɨŋoɨ?” rarɨŋagɨ'a aiwɨ
43006061	Jisaso xegɨ' wiepɨsarɨŋɨ'yɨ' obaxɨ' o rɨ'ɨ'pɨ na'nɨ anɨŋu'mɨ' irɨnarɨŋagɨ'a nɨjɨ'a' nimo'nɨrɨ re urɨŋɨnigɨnɨ, “Xwɨyɨ'a' ududɨ' seainɨpaxɨ' searɨ'a'pimɨ da'nɨ ro'rea'mioarɨŋoɨ? Nionɨ pɨ'nɨ nɨnɨwia'rɨmɨ upɨ'rɨ rɨseaimo'narɨnɨ?
43006062	Seyɨ'ne' a'ma' imo'nɨŋa'onɨ xewanɨŋonɨ weapɨŋae' na'nɨ a'mɨ peyarɨŋagɨ nɨnanɨrɨ'na'yɨ', pi' wipɨ'rɨ seaimo'nɨnɨ'a'rɨ'anɨ? Sɨnɨ pɨ'nɨ nɨnɨwia'rɨmɨ upɨ'rɨ na'nɨ seaimo'nɨnɨ'a'rɨ'anɨ?” nurɨrɨ
43006063	re urɨŋɨnigɨnɨ, “Dɨŋɨ' nɨyɨmɨŋɨ' i'ni'na' ŋweapɨ'rɨ'a na'nɨ wiarɨŋɨ'pɨ, ayɨ' kwi'yɨ' Gorɨxoya'pɨrɨnɨ. A'ma'yɨ' wigɨ' eŋɨ' ea'nɨgɨ'a' tɨ'nɨ wi' e imo'nɨpaxɨ' menɨnɨ. Xwɨyɨ'a' nionɨ searɨ'a'pɨ a'ma' dɨŋɨ' nɨkwɨ'rorɨŋɨ'pimɨ dɨŋɨ' i'ni'na' ŋweapɨ'rɨ'a na'nɨ kwi'yɨ' ewearɨŋɨ'pɨrɨnɨ.
43006064	E nerɨ ai' wiyɨ'ne' xwɨyɨ'a' nionɨya' sɨnɨ dɨŋɨ' mɨnɨkwɨ'roarɨŋoɨ.” urɨŋɨnigɨnɨ. Jisaso iwamɨ'o' da'nɨ a'ma' xɨ'omɨ dɨŋɨ' mɨwɨkwɨ'ro'ɨ'a'yɨ' na'nɨ nɨjɨ'a' imo'nɨrɨ xɨ'o na'nɨ mɨyɨ' urɨnɨ'o na'nɨ enɨ nɨjɨ'a' imo'nɨrɨ eŋo eŋagɨ na'nɨ e nurɨrɨ
43006065	re urɨŋɨnigɨnɨ, “Wiyɨ'ne' dɨŋɨ' mɨnɨkwɨ'roarɨŋagɨ'a na'nɨ re searɨ'anigɨnɨ, ‘A'po a'ma' go go nionɨ tɨ'ŋɨ' e xe ounɨrɨ sɨŋwɨ' mɨwɨnɨpa nerɨ'na'yɨ', o nionɨ tɨ'a'mɨnɨ wi' bɨpaxɨ' menɨnɨ.’ searɨ'anigɨnɨ.” urɨŋɨnigɨnɨ.
43006066	Xwɨyɨ'a' apɨ nura u'ɨ' eŋagɨ na'nɨ xegɨ' wiepɨsarɨŋɨ'yɨ' obaxɨ' omɨ pɨ'nɨ nɨwia'rɨmɨ nuro a'mɨ o tɨ'nɨ nawi'nɨ bɨ aŋɨ' memegɨ'awixɨnɨ.
43006067	Ayɨna'nɨ Jisaso xegɨ' wiepɨsarɨŋɨ' we' wu'kau' sɨkwɨ' wau' awamɨ re urɨŋɨnigɨnɨ, “Soyɨ'ne' enɨ ‘Rɨxa pɨ'nɨ nɨwia'rɨmɨ owaneyɨ.’ rɨseaimo'narɨnɨ?” urɨ'agɨ
43006068	Saimonɨ Pitao re urɨŋɨnigɨnɨ, “A'mɨna'oxɨnɨ, none go tɨ'a'mɨnɨ wanɨ'wɨnɨ? Xwɨyɨ'a' dɨŋɨ' nɨyɨmɨŋɨ' tɨ'ŋwa'one imo'nanɨ na'nɨ imo'nɨŋɨ'pɨ joxɨnɨ tɨ'ŋoxɨrɨnɨ.
43006069	None rɨxa dɨŋɨ' nɨrɨkwɨ'rorane nɨjɨ'a' re imo'nɨŋwɨnɨ, ‘Joxɨ sɨyikwɨ' mi'nɨŋɨ' Gorɨxo rɨrɨ'peaŋoxɨrɨ'anɨ? Yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, ayɨ' joxɨrɨnɨ.’ nɨyaiwirane nɨjɨ'a' imo'nɨŋwɨnɨ.” urɨ'agɨ
43006070	Jisaso re urɨŋɨnigɨnɨ, “Nionɨ a'ma' we' wu'kau' sɨkwɨ' wau' soyɨ'ne' mɨsearɨ'peapa reŋanigɨnɨ? E nerɨ ai' woxɨ oboxɨ'nɨŋɨ' imo'nɨŋɨnɨ.” urɨŋɨnigɨnɨ.
43006071	Isɨkariotɨ da'ŋɨ' Saimonomɨ xewaxo Judaso —O wiepɨsarɨŋɨ' we' wu'kau' sɨkwɨ' wau' awa worɨnɨ. O xɨ'o na'nɨ mɨyɨ' urɨnɨ'o eŋagɨ na'nɨ e urɨŋɨnigɨnɨ.
43007001	Jisaso e nɨya'rɨmo ne'ɨsa'na' Judayɨ' a'mɨna'owa xɨ'omɨ pɨkianɨro na'nɨ mekaxɨ' mearɨŋagɨ'a nɨjɨ'a' nimo'nɨrɨ na'nɨ “Judia pɨropenɨsɨ'yo oememɨnɨ.” mɨwimo'nɨ' Gariri pɨropenɨsɨ'yo aŋɨ' emearɨ'na'
43007002	aiwa' Judayɨ' aŋɨ' pa'kɨ' pa'kɨ' inɨŋɨ'yo nɨŋwearɨ'na' imɨxayarɨgɨ'a'pɨ —Aiwa' apɨ, ayɨ' eŋi'na' ɨ'wia'rɨ'awe' Moseso tɨ'nɨ nemero'na' senɨ'a' aŋɨ'yo nɨŋweaxa wagɨ'a'pɨ na'nɨ dɨŋɨ' winɨnɨ na'nɨ xwiogwɨ' ayɨ' ayo Judayɨ' wigɨ' aŋɨ'yɨ' pɨ'nɨ nɨwia'rɨmɨ nuro sɨ'a' we' wɨ'u'mɨ da'ŋɨ' wau' wo aŋɨ' pa'kɨ' pa'kɨ' inɨŋɨ'yo nɨŋwearo aiwa' imɨxarɨgɨ'a'pɨrɨnɨ. Aiwa' apɨ rɨxa aŋwɨ e imo'nɨŋa'na'
43007003	xogwa'owa re urɨgɨ'awixɨnɨ, “Dɨxɨ' wiepɨsarɨŋɨ' wi'nɨyɨ' enɨ emɨmɨ' amɨpi' joxɨ yarɨŋɨ'pɨ sɨŋwɨ' wɨnɨpɨ'rɨ na'nɨ aŋɨ' re pɨ'nɨ nɨwia'rɨmɨ Judia pɨropenɨsɨ'yo na'nɨ uɨ.
43007004	Ayɨ' rɨpɨ na'nɨ rɨrarɨŋwɨnɨ. A'ma' wo a'ma' nɨ'nɨ xɨ'o na'nɨ nɨjɨ'a' oimo'nɨ'poyɨnɨrɨ nɨwimo'nɨrɨ'na'yɨ', xegɨ' yarɨŋɨ'pɨ i'nɨmɨ yarɨŋɨ'manɨ. Emɨmɨ' joxɨ yarɨŋɨ'pɨ nepa nerɨ'na'yɨ', jɨwanɨŋoxɨ nurɨ a'ma' nɨyɨ'ya' sɨŋwɨ'yo da'nɨ sɨwa' winɨrɨ'ɨnɨ.” urɨgɨ'awixɨnɨ.
43007005	Awa xegɨ' xogwa'owa ai' dɨŋɨ' mɨwɨkwɨ'ropa nero na'nɨ e urɨgɨ'awixɨnɨ.
43007006	Jisaso re urɨŋɨnigɨnɨ, “Soyɨ'ne' upɨ'rɨ'i'na' ananɨ gi'nɨ gi'na' upɨ'rɨ'a na'nɨ imo'nɨŋagɨ aiwɨ nionɨ umɨ'a'i'na' sɨnɨ mimo'nɨnɨ.
43007007	Ayɨ' rɨpɨ na'nɨ seararɨŋɨnɨ. A'ma' xwɨ'a' tɨ'yo da'ŋɨ' nɨ'nɨyɨ' soyɨ'ne' tɨ'nɨ sɨ'mɨ' tɨ'nɨ inɨpaxɨ' mimo'nɨŋoɨ. E nerɨ aiwɨ nionɨ wigɨ' yarɨgɨ'a'pɨ na'nɨ ‘Sɨpi'rɨnɨ.’ nurɨrɨ waropa'rɨ' wiararɨŋagɨ na'nɨ sɨ'mɨ' tɨ'nɨ niarɨŋoɨ.
43007008	Segɨ'pɨ aiwa' nene xwiogwɨ' o omɨ imɨxayarɨŋwa'pɨ na'nɨ yoa'poyɨ. Nionɨ gɨ' umɨ'a'i'na' sɨnɨ mimo'nɨŋagɨ na'nɨ wi' umɨme'ɨnɨ.”
43007009	nura'rɨmɨ Gariri pɨropenɨsɨ'yo ŋweaŋɨnigɨnɨ.
43007010	Jisaso, xexɨrɨ'mea'owa rɨxa aiwa' apɨ na'nɨ yoa'ɨ'a'mɨ eŋa'na' xɨ'o enɨ a'ma'ya' sɨŋwɨ'yo da'nɨ mɨyoa' yumɨ'i' i'nɨmɨ nɨyirɨ Jerusaremɨ nɨre'morɨ ŋweaŋa'na'
43007011	Judayɨ' aiwa' imɨxarɨgɨ'e xɨ'o na'nɨ pɨ'a' ne'ra nuro “O gerɨnɨ?” nɨrɨga nuro
43007012	a'ma' e epɨ'royɨ' egɨ'a'yɨ' ikeagɨgwɨ' aya' wi' nɨrɨga nuro wi' “A'ma' naŋorɨnɨ.” rɨro wi' “Oweoɨ, naŋomanɨ. A'ma' nɨyonɨ dɨŋɨ' nukɨnɨmɨxɨrɨ xeŋwɨ'mɨ nipemea'mɨ warɨŋorɨnɨ.” rɨro nero aiwɨ
43007013	Judayɨ' a'mɨna'owa na'nɨ wa'yɨ' nero na'nɨ a'ma' wi' o na'nɨ a'ma' sɨ'mɨmaŋɨ' e da'nɨ mɨrɨnɨgɨ'awixɨnɨ.
43007014	Jisaso sɨ'a' aiwa' imɨxarɨgɨ'a'yɨ' rɨxa a'wɨnɨ e imo'nɨŋa'na' aŋɨ' rɨdɨyowa' yarɨgɨ'iwa'mɨ na'nɨ nurɨ nɨpa'wirɨ a'ma'yo ure'wapɨyarɨ'na'
43007015	Judayɨ' a'mɨna'owa dɨŋɨ' ududɨ' nɨwinɨro re rɨgɨ'awixɨnɨ, “Arɨre nerɨ nɨjɨ'a' o rarɨŋɨ'pɨ nimo'nɨrɨ rɨ'a rarɨnɨ? Sɨkurɨ'a' meŋoyoɨ.” rarɨŋagɨ'a
43007016	Jisaso re urɨŋɨnigɨnɨ, “Xwɨyɨ'a' nionɨ seare'wapɨyarɨŋa'pɨ nionɨ gɨ'pɨmanɨ. Nionɨ nɨrowa're'napɨŋoya'pɨrɨnɨ.
43007017	‘O wimo'narɨŋɨ'pɨ oemɨnɨ.’ wimo'narɨŋɨ' gɨyɨ' gɨyɨ' nionɨ seare'wapɨyarɨŋa'pɨ na'nɨ nɨjɨ'a' nimo'nɨrɨ re yaiwipaxɨ'rɨnɨ, ‘Gorɨxoya' dɨŋɨ'yo da'nɨ rɨ'a neare'wapɨyarɨnɨ? Xɨ'o xegɨ' dɨŋɨ'yo da'nɨ rɨ'a neare'wapɨyarɨnɨ?’ nɨyaiwirɨ nɨjɨ'a' imo'nɨpaxɨ'rɨnɨ.
43007018	A'ma' go go xɨ'o xegɨ' dɨŋɨ'yo da'nɨ nɨrɨrɨ'na'yɨ', a'ma' weyɨ' onɨme'poyɨnɨrɨ yarɨŋɨ'rɨnɨ. E nerɨ ai' a'ma' nɨ'nɨ a'ma' xɨ'omɨ urowa're'napɨŋomɨ weyɨ' oume'poyɨnɨrɨ yarɨŋo, o aga nepaxɨŋorɨnɨ. Yadɨmɨŋɨ' yarɨŋorɨnɨ.
43007019	Eŋi'na' Moseso ŋwɨ' ikaxɨ' nɨrɨnɨrɨ ea'nɨŋɨ'pɨ mɨseaiapɨpa reŋɨnigɨnɨ? E nerɨ ai' soyɨ'ne'ya' wo ai' ŋwɨ' ikaxɨ' ea'nɨŋɨ'pɨ pi'ra'nɨŋɨ' xɨ'darɨŋɨ'manɨ. Pi' na'nɨ soyɨ'ne' nionɨ nɨpɨkianɨro yarɨŋoɨ?” urɨ'agɨ
43007020	a'ma' e epɨ'royɨ' egɨ'a'yɨ' re urɨgɨ'awixɨnɨ, “Imɨ'o' xɨxe'roarɨŋɨ' roxɨnɨ, a'ma' gɨyɨ' rɨpɨkianɨro yarɨŋagɨ'a rarɨŋɨnɨ?” urɨ'agɨ'a
43007021	Jisaso re urɨŋɨnigɨnɨ, “Nionɨ emɨmɨ' na' bɨnɨ e'agɨ seyɨ'ne' sɨnɨ ududɨ' ika'rɨnarɨŋoɨ.
43007022	Moseso ŋwɨ' ikaxɨ' ‘Segɨ' niai'wɨ'yo nɨxɨrɨma'na' sɨ'a' we' wɨ'u'mɨ da'ŋɨ' wau' wo mu'ro'a'na' sɨ'a' ayimɨ iyɨ' sɨ'mɨ' sɨ'o' wa'kwi'ɨ'rɨxɨnɨ.’ rɨŋɨ'rɨnɨ. E nɨsearɨrɨ aiwɨ ayɨ' Moseso marɨ'a'ɨ, negɨ' arɨ'owa sɨwɨ' apɨ e'rowia'pɨ'nɨgɨ'a'rɨnɨ. Ayɨna'nɨ seyɨ'ne' segɨ' niai'wɨ'yɨ' ŋwɨ' ikaxɨ' rɨnɨŋɨ'pɨ nɨxɨ'dɨrɨŋɨ'pimɨ da'nɨ naŋɨ' oimo'nɨ'poyɨnɨrɨ Sabarɨ'a'yo aiwɨ iyɨ' sɨ'mɨ' sɨ'o' wa'kwiarɨgɨ'a'rɨnɨ.
43007023	Seyɨ'ne' ‘Naŋɨ' nerane ŋwɨ' ikaxɨ' Moseso nɨrɨrɨ eaŋɨ'pɨ pɨ'rɨ' mɨwiai'kipa oyaneyɨ.’ nɨyaiwiro Sabarɨ'a'yo enɨ iyɨ' sɨ'mɨ' sɨ'o' wa'kwiarɨgɨ'a'rɨnɨ. Seyɨ'ne' e yarɨgɨ'a' eŋagɨ na'nɨ pi' na'nɨ nionɨ a'ma' womɨ Sabarɨ'a'yo naŋɨ' wimɨxɨ'a'pɨ na'nɨ wikɨ' no'narɨŋoɨ?
43007024	Sɨŋwɨ' tɨ'nɨnɨ nɨwɨnaxɨ'dɨro mɨrɨpa e'poyɨ. Xɨ'o yarɨŋagɨ'pɨ enɨ mi' no'mɨxɨrɨ'na' rɨ'ɨ'rɨxɨnɨ.” urɨŋɨnigɨnɨ.
43007025	A'ma' Jerusaremɨ ŋweagɨ'a'yɨ' wi' re nɨra ugɨ'awixɨnɨ, “A'ma' ro a'ma' nɨpɨkianɨro egɨ'o menɨranɨ?
43007026	Sɨŋwɨ' wɨnɨ'poyɨ. A'ma' nɨ'nɨ arɨ'a' egɨ'e sɨŋa'nɨ nɨrorɨ rarɨŋagɨ ai' meba' neameŋweagɨ'a'wa omɨ xwɨyɨ'a' bɨ murarɨŋoɨ. Awa ‘A'ma' ro Kiraiso, a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, ayɨ' orɨ'anɨ?’ mɨyaiwipa rɨyarɨŋoɨ?
43007027	E nerɨ ai' ‘A'ma' o Kiraiso, a'ma' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'orɨ'anɨ?’ wiaiwipaxɨ' menɨnɨ. Ayɨ' rɨpɨ na'nɨrɨnɨ. Nene xɨna'i' xɨ'omɨ xɨrɨŋe na'nɨ nɨjɨ'a' imo'nɨŋwɨnɨ. E nerɨ aiwɨ Kiraiso, a'ma' Gorɨxo yea'yɨ' neayimɨxemeanɨ'a na'nɨ urowa're'napɨnɨ'o imo'nɨnɨ'a'nɨyɨ' a'ma' wo ‘E da'ŋorɨnɨ.’ rɨpaxɨ' menɨnɨ. Ayɨna'nɨ ‘O Kiraisorɨ'anɨ?’ wiaiwipaxɨ' mimo'nɨŋwɨnɨ.” rarɨŋagɨ'a
43007028	Jisaso aŋɨ' rɨdɨyowa' yarɨgɨ'iwa'mɨ da'nɨ nure'wapɨyirɨ'na' eŋɨ' tɨ'nɨ nɨrɨrɨ re urɨŋɨnigɨnɨ, “Seyɨ'ne' nepa nionɨ na'nɨ nɨjɨ'a' ero ‘O e da'ŋorɨnɨ.’ rɨpaxɨ' imo'nɨro yarɨgɨ'a'yɨ'ne'ranɨ? Nionɨ gɨ' dɨŋɨ' tɨ'nɨ bɨŋa'manɨ. Nepaxɨŋɨ' imo'nɨŋo —O soyɨ'ne' majɨ'orɨnɨ. O nionɨ nɨrowa're'napɨŋɨ'rɨnɨ.
43007029	O tɨ'ŋɨ' e da'nɨ bɨŋa'onɨ eŋagɨ na'nɨ o nionɨ nɨjɨ'a'rɨnɨ. O nionɨ nɨrowa're'napɨŋɨ'rɨnɨ.” urɨ'agɨ na'nɨ
43007030	omɨ ɨ'a' xɨranɨro nero aiwɨ ɨ'a' xɨrɨpaxi'na' sɨnɨ mimo'nɨŋagɨ na'nɨ ɨ'a' bɨ mɨxɨrɨgɨ'awixɨnɨ.
43007031	E nerɨ ai' a'ma' e epɨ'royɨ' egɨ'a'yɨ' obaxɨ' wi' dɨŋɨ' nɨwɨkwɨ'roro re nɨra ugɨ'awixɨnɨ, “Kiraiso, a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o nimo'nɨrɨ'na' emɨmɨ' a'ma' ro yarɨŋɨ'pimɨ nɨmu'rorɨ enɨ'a'ranɨ? Oweoɨ.” rɨgɨ'awixɨnɨ.
43007032	Parisiowa a'ma' e epɨ'royɨ' egɨ'a'yɨ' Jisaso na'nɨ ikeagɨgwɨ' e rarɨŋagɨ'a arɨ'a' nɨwiro na'nɨ awa tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ dɨŋɨ' axɨ'pɨ nɨxɨrɨro Jisasomɨ ɨ'a' oxɨrɨ'poyɨnɨrɨ rɨdɨyowa' yarɨgɨ'iwa'mɨ awi' mearoarɨgɨ'a' wamɨ urowa'rɨ'agɨ'a awa nuro o ure'wapɨyarɨŋe re'mo'agɨ'a
43007033	Jisaso re urɨŋɨnigɨnɨ, “Seyɨ'ne' tɨ'nɨ re bɨ onɨmia'pɨ nɨŋwea'monɨ gɨ' nɨrowa're'napɨŋo tɨ'e na'nɨ umɨ'a'rɨnɨ.
43007034	Rɨxa u'a'na' seyɨ'ne' nionɨ na'nɨ pɨ'a' nɨniro aiwɨ wi' sɨŋwɨ' nanɨpɨ'rɨ'a'manɨ. Seyɨ'ne' nionɨ ŋwea'mɨ'ae' upaxɨ' wi' mimo'nɨŋoɨ.” urɨ'agɨ
43007035	Judayɨ' a'mɨna'owa re rɨnɨgɨ'awixɨnɨ, “O gɨmɨ na'nɨ umɨnɨrɨ rarɨnɨ? Aga gɨmɨ na'nɨ u'a'na' nene o na'nɨ pɨ'a' megɨnanɨ'wa'rɨnɨ? Negɨ' a'ma'yɨ' Gɨrikɨyɨ' aŋɨ'yo ŋweagɨ'a'mɨ na'nɨ nurɨ e'ma'yo ure'wapɨyimɨ'a'nɨrɨ rɨ'a neararɨnɨ?
43007036	Xwɨyɨ'a' o re rɨ'ɨ'pɨ, ‘Seyɨ'ne' nionɨ na'nɨ pɨ'a' nɨniro aiwɨ wi' sɨŋwɨ' nanɨpɨ'rɨ'a'manɨ. Seyɨ'ne' nionɨ ŋwea'mɨ'ae' upaxɨ' wi' mimo'nɨŋoɨ.’ rɨ'ɨ'pɨ pi' nɨyaiwirɨ rɨ'a rɨŋoɨ?” rɨnɨgɨ'awixɨnɨ.
43007037	Sɨ'a' aiwa' apɨ imɨxarɨgɨ'a'yɨ' yoparɨ'yi —Ayi sea'yɨ e imo'nɨŋɨ'yirɨnɨ. Sɨ'a' ayi imo'nɨŋa'na' Jisaso e'ɨ' nɨrorɨ eŋɨ' tɨ'nɨ re rɨŋɨnigɨnɨ, “A'ma' iniɨgɨ' na'nɨ gwɨ'nɨ' yea'yɨ' wi'ɨ' gɨyɨ' gɨyɨ' nionɨ tɨ'a'mɨnɨ nɨbɨro iniɨgɨ' onɨ'poyɨ.
43007038	Nionɨ dɨŋɨ' nɨkwɨ'ro'ɨ'a' gɨyɨ' gɨyɨ' Bɨkwɨ'yo nɨrɨnɨrɨ ea'nɨŋɨ' rɨpɨ tɨ'nɨ xɨxenɨ imo'nɨpɨ'ra'oɨ, ‘Wigɨ' xwioxɨ'yo na' i'nɨmɨ da'nɨ iniɨgɨ' dɨŋɨ' nɨyɨmɨŋɨ' imɨxarɨŋɨ'pɨ oyɨ'a' tɨ'ŋɨ' pwenɨ'a'rɨnɨ.’ nɨrɨnɨrɨ ea'nɨŋɨ'pɨ tɨ'nɨ xɨxenɨ imo'nɨpɨ'ra'oɨ.” urɨŋɨnigɨnɨ.
43007039	Jisaso e nɨrɨrɨ'na' kwi'yɨ' Gorɨxoya' xɨ'omɨ dɨŋɨ' wɨkwɨ'ro'ɨ'a'yɨ' meapɨ'rɨ'a'pɨ na'nɨ e urɨŋɨnigɨnɨ. I'na' Jisaso sɨnɨ aŋɨ'namɨ nɨpeyirɨ mikɨ'nɨpa e'i'na' eŋagɨ na'nɨ Gorɨxo sɨnɨ xegɨ' kwi'yɨ'pɨ a'ma'yo sɨxɨ' mumi'mopa yagi'na'rɨnɨ.
43007040	A'ma' e epɨ'royɨ' egɨ'a'yɨ' o e rarɨŋagɨ arɨ'a' nɨwiro wi' re nɨra ugɨ'awixɨnɨ, “Aga neparɨnɨ. A'ma' ro wɨ'a' ro'kiamoagɨ' nene xwayɨ' nanɨrɨ ŋweaŋwa'orɨnɨ.” nɨra warɨ'na'
43007041	wi' re nɨra ugɨ'awixɨnɨ, “ ‘A'ma' ro Gorɨxo yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, Kiraisorɨnɨ.’ neaimo'narɨnɨ.” nɨra warɨ'na' wi' re nɨra ugɨ'awixɨnɨ, “Gariri pɨropenɨsɨ'yo da'ŋɨ' wo Kiraiso, a'ma' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o imo'nɨpaxɨ'ranɨ? Oweoɨ, e da'ŋɨ' wo a'ma' arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o imo'nɨpaxɨ' menɨnɨ.
43007042	Bɨkwɨ'yo re mɨrɨnɨpa renɨ, ‘Kiraiso, arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o negɨ' arɨ'o Depitoya' ɨ'wia'rɨ'awe' wo imo'nɨnɨ'a'rɨnɨ. Aŋɨ' Betɨrexemɨ —Eŋi'na' Depito xegɨ' ŋweaagerɨnɨ. Omɨ e da'nɨ xɨrɨnɨ'a'rɨnɨ.’ mɨrɨnɨpa renɨ?” nɨra nuro na'nɨ
43007043	a'ma' e epɨ'royɨ' egɨ'a'yɨ' o na'nɨ dɨŋɨ' xɨxegɨ'nɨ tɨ'nɨ nepayoro nɨrɨro'na'
43007044	wi' “Rɨxa ɨ'a' oxɨraneyɨ.” nɨwimo'nɨrɨ aiwɨ omɨ ɨ'a' bɨ mɨxɨrɨgɨ'awixɨnɨ.
43007045	Rɨdɨyowa' yarɨgɨ'iwa'mɨ awi' mearoarɨgɨ'a'wa a'mɨ nuro apaxɨ'pa'nɨŋɨ' imo'nɨgɨ'a' xwe'owamɨ tɨ'nɨ Parisiowamɨ tɨ'nɨ wi'mea'a'na' awa re urɨgɨ'awixɨnɨ, “Pi' na'nɨ omɨ ɨ'a' mɨxɨrɨ' anɨpa'oyɨ'ne' barɨŋoɨ?” urɨ'agɨ'a
43007046	awi' mearoarɨgɨ'a'wa re urɨgɨ'awixɨnɨ, “Eŋi'na' aiwɨ a'ma' o neare'wapɨyarɨŋɨ'pa wo mɨneare'wapɨyagɨ'rɨnɨ.” urɨ'agɨ'a
43007047	Parisiowa ikayɨ'wɨ' nurɨro re urɨgɨ'awixɨnɨ, “Soyɨ'ne' enɨ rɨxa dɨŋɨ' nɨseakɨnɨmɨxɨrɨ xeŋwɨ'mɨ nɨseaipemea'mɨ mupa reŋoɨ?” nurɨro
43007048	re urɨgɨ'awixɨnɨ, “Seameŋweaŋwa'one woranɨ, Parisione woranɨ, omɨ dɨŋɨ' bɨ wɨkwɨ'ro'ɨ'ranɨ? Oweoɨ!
43007049	E nerɨ ai' a'ma' epɨ'royɨ' egɨ'a' jɨ'ayɨ' ŋwɨ' ikaxɨ' nɨrɨnɨrɨ ea'nɨŋɨ'pɨ na'nɨ pi'ra'nɨŋɨ' nɨjɨ'a' mimo'nɨpa nero na'nɨ Gorɨxoya' sɨŋwɨ'yo da'nɨ anɨ'nɨpɨ'rɨ'a na'nɨ ramɨxa'rɨnɨŋɨ'yɨ'rɨnɨ.” urɨ'agɨ'a
43007050	Nikodimaso —O enɨ Parisi worɨnɨ. Xa'mɨ a'rɨ'wɨyimɨ nurɨ Jisasomɨ nɨwi'mearɨ yarɨŋɨ' wiŋorɨnɨ. O nɨwia'pɨ'nɨmearɨ re urɨŋɨnigɨnɨ,
43007051	“Negɨ' ŋwɨ' ikaxɨ' nɨrɨnɨrɨ ea'nɨŋɨ'yo bɨ rɨpɨ rɨrɨnɨnɨ, ‘A'ma' womɨ xɨ'o rɨnarɨŋɨ'pɨ arɨ'a' mɨwipa erɨ o yarɨŋɨ'pɨ pi'ra'nɨŋɨ' nɨjɨ'a' mimo'nɨpa erɨ nema'na' ananɨ xwɨyɨ'a' umea'rɨpaxɨ'rɨnɨ.’ rɨrɨnɨnɨ?” urɨ'agɨ
43007052	awa ikayɨ'wɨ' re urɨgɨ'awixɨnɨ, “Joxɨ enɨ Gariri da'ŋɨ' iwoxɨrɨ'anɨ? Bɨkwɨ'yo pi'ra'nɨŋɨ' ɨ'a' rorɨ pɨ'a' merɨ nerɨ'na'yɨ', joxɨ re nɨyaiwirɨ nɨjɨ'a' imo'nɨrɨ'ɨnɨ, ‘Wɨ'a' ro'kiamoarɨŋɨ' wo Gaririyo da'nɨ imo'narɨŋɨ'manɨ.’ nɨyaiwirɨ nɨjɨ'a' imo'nɨrɨ'ɨnɨ.” urɨgɨ'awixɨnɨ.
43007053	A'ma' nɨ'nɨ wigɨ' aŋɨ' xɨxegɨ'nɨyo umi'agɨ'a aiwɨ
43008001	Jisaso dɨ'wɨ' xegɨ' yoɨ' Oripiyo na'nɨ nurɨ
43008002	sa' weŋo wɨ'a' mo'nɨŋɨ'mɨ a'mɨ nɨwia'pɨ'nɨmea'mɨ nɨbɨrɨ aŋɨ' rɨdɨyowa' yarɨgɨ'iwa'mɨ nɨpa'wirɨ a'ma' nɨ'nɨ xɨ'o tɨ'a'mɨnɨ barɨŋagɨ'a na'nɨ o e'ɨ' nɨŋwea'ma'na' ure'wapɨyarɨ'na' re eŋɨnigɨnɨ.
43008003	Ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Parisiowa tɨ'nɨ awa apɨxɨ' a'ma' wi' ɨ'wɨ' inarɨŋagɨ wɨnɨmea'ɨ'a' wi'mɨ nɨme'ra nɨbɨro a'wɨnɨ e e'ɨ' nura'ra'rɨma'na'
43008004	omɨ re urɨgɨ'awixɨnɨ, “Neare'wapɨyarɨŋoxɨnɨ, apɨxɨ' ri' ɨ'wɨ' inarɨŋagɨ wɨnɨmea'ɨ'i'rɨnɨ.
43008005	Apɨxɨ' ri'nɨŋɨ' imo'nɨŋɨ'yɨ' na'nɨ ŋwɨ' ikaxɨ' Moseso nɨrɨrɨ eaŋɨ'pimɨ da'nɨ re rɨnɨnɨ, ‘Sɨ'ŋa' tɨ'nɨ iwaŋɨ' nearo pɨki'ɨ'rɨxɨnɨ.’ rɨnɨŋagɨ ai' joxɨ pi'oɨ rɨrɨ'ɨnɨ?” urɨgɨ'awixɨnɨ.
43008006	Rɨ'we'na' o Moseso rɨŋɨ'pɨ nɨwiai'kirɨ xegɨ' bɨ' rɨ'ɨ'pimɨ da'nɨ xwɨyɨ'a' uxekwɨ'moaneyɨnɨro iwamɨ'o' nɨwi'wapɨyiro e urɨ'agɨ'a aiwɨ o i'pɨ'pa' e'ɨ' nɨŋwea'ma'na' xwɨ'a'yo webɨ'a' tɨ'nɨ rɨ'wamɨŋɨ' nearɨ
43008007	awa arɨ'ki' a'mɨ a'mɨ yarɨŋɨ' wiayarɨŋagɨ'a o a'mɨ e'ɨ' nɨrorɨ re urɨŋɨnigɨnɨ, “Soyɨ'ne' woxɨ goxɨ ɨ'wɨ' bɨ mɨyarɨŋoxɨ xa'mɨ i'mɨ sɨ'ŋa' eaɨ.” nurɨmɨ
43008008	a'mɨ i'pɨ'pa' e'ɨ' nɨŋwearɨ xwɨ'a'yo rɨ'wamɨŋɨ' eaarɨ'na' re eŋɨnigɨnɨ.
43008009	Awa Jisaso e urɨ'agɨ arɨ'a' nɨwiro wonɨ wonɨ Jisaso tɨ'ŋɨ' e pɨ'nɨ nɨwia'rɨmɨ nuro'na' a'mɨna'owa xa'mɨ numearo nɨ'nɨ rɨxa nu'a'na' apɨxi'nɨ xegɨ' xewɨnɨ Jisasoya' sɨ'mɨ' e e'ɨ' roŋagɨ nɨwɨnɨrɨ
43008010	a'mɨ e'ɨ' nɨrorɨ i'mɨ re urɨŋɨnigɨnɨ, “Ineyɨ, a'ma'yɨ' gɨmɨnɨrɨnɨ? Ayɨ' wo xwɨyɨ'a' mɨrɨmearɨ'ɨ'ranɨ?” urɨ'agɨ
43008011	i' re urɨŋɨnigɨnɨ, “A'mɨna'oxɨnɨ, wo xwɨyɨ'a' mɨnɨmearɨ'ɨ'rɨnɨ.” urɨ'agɨ Jisaso re urɨŋɨnigɨnɨ, “Nionɨ enɨ xwɨyɨ'a' wi' rɨmearɨme'ɨnɨ. Dɨxɨ' aŋɨ' uɨ. Re da'nɨ a'mɨ ɨ'wɨ' bɨ minɨpa e'ɨrɨxɨnɨ.” urɨŋɨnigɨnɨ.
43008012	Jisaso a'mɨ re urɨŋɨnigɨnɨ, “Nionɨ a'ma' xwɨ'a' tɨ'yo ŋweagɨ'a' nɨyonɨ uyɨ'wɨ' wɨ'a'nɨŋɨ' wo'ki'mɨxarɨŋa'onɨrɨnɨ. A'ma' nionɨ nɨxɨ'dɨ'a'yɨ' sɨ'a' yinɨŋɨ'mɨnɨ aŋɨ' emepɨ'rɨ'a' menɨnɨ. Wɨ'a' dɨŋɨ' nɨyɨmɨŋɨ' tɨ'gɨ'a'yɨ' imɨxɨpaxɨ' imo'nɨŋɨ'pɨ wo'ki'mɨxɨnɨ'a'rɨnɨ.” urɨ'agɨ na'nɨ
43008013	Parisiowa re urɨgɨ'awixɨnɨ, “Joxɨ e rɨ'ɨ'pɨ jɨwanɨŋoxɨ si'meaŋɨ' mɨ'koxɨ'nɨŋɨ' nimo'nɨrɨ a'waŋɨ' rɨnarɨŋagɨ na'nɨ ‘Neparɨnɨ.’ nɨyaiwirane arɨ'a' seaianɨme'wɨnɨ.” urɨ'agɨ'a
43008014	Jisaso re urɨŋɨnigɨnɨ, “Nionɨ ai' niɨwanɨŋonɨ na'nɨ a'waŋɨ' rɨnarɨŋa'pɨ, ayɨ' neparɨnɨ. Ayɨ' rɨpɨ na'nɨ seararɨŋɨnɨ. Ge da'nɨ rɨ'a bɨŋanigɨnɨrɨ gɨmɨ na'nɨ umɨ'a'rɨ'anɨrɨ imo'nɨŋɨ'pɨ na'nɨ nɨjɨ'a' nimo'nɨrɨ na'nɨ seararɨŋɨnɨ. E nerɨ ai' soyɨ'ne' nionɨ bɨŋae' na'nɨranɨ, nionɨ umɨ'ae' na'nɨranɨ, majɨ'a' nimo'nɨro na'nɨ nɨrarɨŋoɨ.
43008015	Soyɨ'ne' a'ma' xwɨ'a' tɨ'yo da'ŋɨ'yɨ' yarɨgɨ'a'pa sɨŋwɨ' tɨ'nɨnɨ nɨwɨnaxɨ'dɨro rarɨŋagɨ'a ai' nionɨ a'ma' womɨ ai' sɨŋwɨ' tɨ'nɨnɨ nɨwɨnaxɨ'dɨrɨ xwɨyɨ'a' mumeararɨŋɨnɨ.
43008016	Nionɨ xwɨyɨ'a' numearɨrɨ sɨŋwɨrɨyɨ', nionɨ gɨ' dɨŋɨ' tɨ'nɨ mepa nerɨ a'po, nɨrowa're'napɨŋoya' dɨŋɨ'yo da'nɨ nerɨ na'nɨ nepa xɨxenɨ imo'nɨŋɨ'pɨ tɨ'nɨ umearɨpaxɨ'rɨnɨ.
43008017	Segɨ' ŋwɨ' ikaxɨ' ea'nɨŋɨ'yo ai' re nɨrɨnɨrɨ ea'nɨnɨ, ‘A'ma' wau' xwɨyɨ'a' a'waŋɨ' nɨrɨri'na' axɨ'pɨnɨ nɨrɨrɨ'na'yɨ', xwɨyɨ'a' apɨ nepa imo'nɨnɨ.’ nɨrɨnɨrɨ ea'nɨnɨ.
43008018	‘Nionɨ niɨwanɨŋonɨ na'nɨ a'waŋɨ' searɨnɨrɨ a'po, nɨrowa're'napɨŋo enɨ nionɨ na'nɨ a'waŋɨ' searɨrɨ yarɨŋagɨ na'nɨ soyɨ'ne' nionɨ seararɨŋa'pɨ na'nɨ “Neparɨnɨ.” yaiwipaxɨ'rɨnɨ.’” urɨ'agɨ
43008019	awa re urɨgɨ'awixɨnɨ, “Dɨxɨ' a'po ge ŋweanɨ?” urɨ'agɨ'a o re urɨŋɨnigɨnɨ, “Soyɨ'ne' nionɨ na'nɨ nɨjɨ'a' mimo'nɨpa ero gɨ' a'po na'nɨ nɨjɨ'a' mimo'nɨpa ero yarɨŋoɨ. Soyɨ'ne' nionɨ na'nɨ nɨjɨ'a' nimo'nɨro sɨŋwɨrɨyɨ', gɨ' a'po na'nɨ enɨ nɨjɨ'a' imo'nanɨro e'ɨ'a'rɨnɨ.” urɨŋɨnigɨnɨ.
43008020	Aŋɨ' rɨdɨyowa' yarɨgɨ'iwa'mɨ Gorɨxo na'nɨ nɨgwɨ' tarɨgɨ'a' tɨ'ŋɨ' e da'nɨ nure'wapɨyirɨ'na' xwɨyɨ'a' apɨ urarɨŋagɨ aiwɨ omɨ ɨ'a' xɨrɨpɨ'rɨ'i'na' sɨnɨ mimo'nɨŋagɨ na'nɨ ɨ'a' bɨ mɨxɨrɨgɨ'awixɨnɨ.
43008021	O a'mɨ re urɨŋɨnigɨnɨ, “Nionɨ pɨ'nɨ nɨseawia'rɨmɨ u'a'na' soyɨ'ne' nionɨ na'nɨ pɨ'a' nɨniro ai' segɨ' ɨ'wɨ' yarɨgɨ'a'pɨ sɨnɨ yokwarɨmɨ' minɨŋa'na' pepɨ'rɨ'a'rɨnɨ. Nionɨ umɨ'ae' soyɨ'ne' bɨpaxɨ' wi' mimo'nɨŋoɨ.” urɨ'agɨ
43008022	Judayɨ' a'mɨna'owa re nɨra ugɨ'awixɨnɨ, “O ‘Nionɨ umɨ'ae' soyɨ'ne' bɨpaxɨ' mimo'nɨŋoɨ.’ rɨ'agɨ na'nɨ xewanɨŋo pɨki'nɨmɨnɨrɨ na'nɨ mɨnearɨpa rɨyarɨnɨ?” nɨra warɨ'na'
43008023	o re urɨŋɨnigɨnɨ, “Nionɨ eramɨ da'ŋonɨrɨnɨ. Soyɨ'ne' bɨramɨ da'ŋoyɨ'ne'rɨnɨ. Soyɨ'ne' xwɨ'a' tɨ'yo da'ŋoyɨ'ne'rɨnɨ. Nionɨ xwɨ'a' tɨ'yo da'ŋonɨmanɨ.
43008024	Ayɨna'nɨ re searɨ'ɨnɨ, ‘Segɨ' ɨ'wɨ' yarɨgɨ'a'pɨ sɨnɨ yokwarɨmɨ' minɨŋa'na' pepɨ'rɨ'a'rɨnɨ.’ searɨ'ɨnɨ. Ayɨ' rɨpɨ seararɨŋɨnɨ. Soyɨ'ne' dɨŋɨ' nɨnɨkwɨ'roro ‘Ayɨ' orɨnɨ.’ mɨniaiwipa nero'na'yɨ', segɨ' ɨ'wɨ' yarɨgɨ'a'pɨ sɨnɨ yokwarɨmɨ' minɨŋa'na' pepɨ'rɨ'a'rɨnɨ.” urarɨŋagɨ
43008025	awa re urɨgɨ'awixɨnɨ, “Goxɨrɨnɨ?” urɨ'agɨ'a Jisaso re urɨŋɨnigɨnɨ, “Nionɨ iwamɨ'o' da'nɨ searaga'onɨ onɨrɨnɨ.
43008026	Soyɨ'ne' yarɨgɨ'a'pɨ na'nɨ xwɨyɨ'a' searɨmearɨmɨ na'nɨ xwɨyɨ'a' xwapɨ' xɨrɨŋa'onɨrɨnɨ. Soyɨ'ne' arɨ'a' mɨniarɨŋagɨ'a aiwɨ nionɨ nɨrowa're'napɨŋo nepaxɨŋorɨnɨ. Amɨpi' omɨ arɨ'a' wiŋa'pɨ a'ma' nɨ'nɨ arɨ'a' egɨ'e da'nɨ rarɨŋa'rɨnɨ.” urɨ'agɨ aiwɨ
43008027	ayɨ' majɨ'a' nimo'nɨro “A'po Gorɨxo na'nɨ rɨ'a neararɨnɨ?” mɨyaiwiarɨŋagɨ'a na'nɨ
43008028	Jisaso re urɨŋɨnigɨnɨ, “Soyɨ'ne' a'ma' imo'nɨŋa'onɨ i'kɨ'a'yo nɨyekwɨroa'rɨpɨ'rɨ sea'yɨ e nɨnɨmɨ'eyoarɨ'na' nɨjɨ'a' ‘Ayɨ' orɨnɨ.’ imo'nɨpɨ'rɨ'a'rɨnɨ. Nionɨ gɨ' dɨŋɨ' tɨ'nɨ amɨpi' bɨ yarɨŋa'manɨ. A'po nɨre'wapɨyiŋɨ'pɨnɨ rarɨŋa'rɨnɨ.
43008029	I'ni'na' nionɨ nɨrowa're'napɨŋo yayɨ' winɨpaxɨ'pɨnɨ yarɨŋagɨ na'nɨ nionɨ pɨ'nɨ nɨnɨwia'rɨmɨ mɨnu' sɨnɨ dɨŋɨ' nɨkɨkayonɨ.” urɨŋɨnigɨnɨ.
43008030	Xwɨyɨ'a' apɨ urarɨ'na' a'ma' obaxɨ' dɨŋɨ' wɨkwɨ'rogɨ'awixɨnɨ.
43008031	Jisaso Judayɨ' omɨ dɨŋɨ' wɨkwɨ'ro'ɨ'a'yo re urɨŋɨnigɨnɨ, “Seyɨ'ne' gɨ' xwɨyɨ'a' rarɨŋa'pɨ dɨŋɨ' ɨ'a' nɨxɨrɨro'na'yɨ', nionɨya' gɨ' seaiepɨsarɨŋa' nepaxɨŋɨ'yɨ'ne' imo'nɨŋoɨ.
43008032	Xwɨyɨ'a' nepaxɨŋɨ' imo'nɨŋɨ'pɨ na'nɨ nɨjɨ'a' nimo'nɨro e nema'na' xwɨyɨ'a' apɨ dɨŋɨ' ɨ'a' nɨxɨrɨrɨŋɨ'pimɨ da'nɨ a'xeŋwarɨ' minɨgɨ'a'yɨ'ne' imo'nɨpɨ'rɨ'a'rɨnɨ.” urɨ'agɨ
43008033	wa re urɨgɨ'awixɨnɨ, “Negɨ' arɨ'o Ebɨrɨ'amoya' ɨ'wia'rɨ'awenerɨnɨ. Eŋi'na' da'nɨ a'ma' waya' xɨna'i'wane'nɨŋɨ' nimo'nɨrane omɨŋɨ' mɨwiiagwae'ne, joxɨ arɨge nerɨ ‘A'xeŋwarɨ' minɨgɨ'a'yɨ'ne' imo'nɨpɨ'rɨ'a'rɨnɨ.’ neararɨŋɨnɨ?” urɨ'agɨ'a
43008034	Jisaso re urɨŋɨnigɨnɨ, “Aga nepa seararɨŋɨnɨ. A'ma' ɨ'wɨ' yarɨŋɨ' go go ɨ'wɨ' xɨ'o yarɨŋɨ'piya' xɨna'i'nɨŋɨ' nimo'nɨrɨ a'xeŋwarɨ' winɨ.
43008035	A'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' anɨŋɨ' aŋiwa'mɨ xia'wo tɨ'nɨ ŋweaarɨgɨ'a'manɨ. E nerɨ ai' xewaxo i'ni'na' anɨŋɨ' e ŋweaarɨŋɨ'rɨnɨ.” nurɨrɨ a'ma' e ro'wapɨgɨ'a'yɨ' re oyaiwi'poyɨnɨrɨ, “ ‘Seyɨ'ne' xɨna'i'wayɨ'ne'nɨŋɨ' nimo'nɨro omɨŋɨ' wiiarɨgɨ'a'yɨ'ne' yapɨ imo'nɨŋoɨ.’ rɨ'a neararɨnɨ?” oyaiwi'poyɨnɨrɨ ewayɨ' xwɨyɨ'a' apɨ nurɨrɨ
43008036	re urɨŋɨnigɨnɨ, “Ayɨna'nɨ xewaxonɨ xɨna'i'wayɨ'ne'nɨŋɨ' nimo'nɨro omɨŋɨ' wiiarɨgɨ'a'yɨ'ne' a'xeŋwarɨ' seainɨŋɨ'pɨ anɨpa' seaimɨxɨyi'a'na' aga a'xeŋwarɨ' minɨgɨ'a'yɨ'nɨŋɨ' imo'nɨpɨ'rɨ'a'rɨnɨ.” nurɨrɨ
43008037	re urɨŋɨnigɨnɨ, “Nionɨ nɨjɨ'a'rɨnɨ. Seyɨ'ne' arɨ'o Ebɨrɨ'amoya' ɨ'wia'rɨ'awe'yɨ'ne'rɨnɨ. E nimo'nɨro ai' seyɨ'ne' gɨ' xwɨyɨ'a'pɨ segɨ' xwioxɨ'yo aumau'mɨ' minɨ'ɨ' eŋagɨ na'nɨ nionɨ nɨpɨkianɨro na'nɨ yarɨŋoɨ.
43008038	Nionɨ a'po tɨ'nɨ nɨŋwearɨ'na' sɨŋwɨ' wɨnɨŋa'pɨ na'nɨ rarɨŋa'rɨnɨ. Seyɨ'ne' enɨ amɨpi' segɨ' a'po rarɨŋagɨ arɨ'a' wigɨ'a'pɨ yarɨgɨ'a'rɨnɨ.” urɨŋɨnigɨnɨ.
43008039	Awa re urɨgɨ'awixɨnɨ, “Negɨ' arɨ'o Ebɨrɨ'amorɨnɨ.” urɨ'agɨ'a Jisaso re urɨŋɨnigɨnɨ, “Nepa Ebɨrɨ'amoya' ɨ'wia'rɨ'awe'yɨ'ne' eŋa'na'yɨ', xɨ'o yagɨ'pa epaxɨ'rɨnɨ.
43008040	E nerɨ ai' nionɨ xwɨyɨ'a' nepa'nɨ Gorɨxomɨ arɨ'a' wiŋa'pɨ seararɨŋa'onɨ nɨnɨpɨkianɨro yarɨŋoɨ. Soyɨ'ne' nianɨro yarɨgɨ'a'pa arɨ'o Ebɨrɨ'amo wi' e meŋɨnigɨnɨ.
43008041	Ayɨna'nɨ re searɨ'ɨnɨ, ‘Segɨ' a'po yarɨŋɨ'pɨ yarɨŋoɨ.’ searɨ'ɨnɨ.” urɨ'agɨ ayɨ' re urɨgɨ'awixɨnɨ, “Negɨ' ino'ki'wa ɨ'wɨ' ninɨro neaxɨrɨgɨ'a'manɨ. Negɨ' a'po imo'nɨŋo na' wonɨ Gorɨxorɨnɨ.” urɨ'agɨ'a
43008042	Jisaso re urɨŋɨnigɨnɨ, “Nionɨ gɨ' dɨŋɨ' tɨ'nɨ bɨŋa'manɨ. Gorɨxo nɨrowa're'napɨ'agɨ o tɨ'ŋɨ' e pɨ'nɨ nɨwia'rɨmɨ bɨŋa' eŋagɨ na'nɨ Gorɨxo nepa segɨ' a'po eŋa'na'yɨ', soyɨ'ne' nionɨ dɨŋɨ' sɨxɨ' nɨyipaxɨ'rɨnɨ.
43008043	Soyɨ'ne' nionɨ xwɨyɨ'a' rarɨ'na' arɨ'a' nero ai' pi' na'nɨ nɨjɨ'a' mimo'nɨpa yarɨŋoɨ? Ayɨ' rɨpɨ na'nɨrɨnɨ. ‘Xwɨyɨ'a' arɨ'a' owianeyɨ.’ mɨseaimo'narɨŋagɨ na'nɨ nɨjɨ'a' mimo'nɨpa yarɨŋoɨ.
43008044	Soyɨ'ne' niai'wɨ' segɨ' a'po oboya'oyɨ'ne' eŋagɨ'a na'nɨ xɨ'o wimo'narɨŋɨ'pa niai'wɨ'yɨ'ne' enɨ ‘Axɨ'pɨ oyaneyɨ.’ seaimo'narɨŋɨ'rɨnɨ. O eŋi'na' da'nɨ a'ma'yo pɨki'xwɨrɨ'o' yagorɨnɨ. Nepa bɨ mɨrɨpaxɨ' imo'nɨŋo eŋagɨ na'nɨ pi' pi' xwɨyɨ'a' nɨrɨrɨ'na' yapɨ'nɨ rarɨŋorɨnɨ. O yapɨ' rarɨŋo imo'nɨrɨ a'ma' yapɨ' rarɨgɨ'a' nɨyɨ'ya' xano'nɨŋɨ' imo'nɨrɨ eŋagɨ na'nɨ gi'nɨ gi'na' yapɨ' nɨrɨrɨ'na' sa mɨ'kɨ' xɨ'o imo'nɨŋɨ'pɨ tɨ'nɨ xɨxenɨ rarɨŋɨ'rɨnɨ.
43008045	E nerɨ ai' nionɨ nepaxɨŋɨ' imo'nɨŋɨ'pɨnɨ seararɨŋagɨ na'nɨ ‘Neparɨnɨ.’ nɨyaiwiro dɨŋɨ' mɨnɨkwɨ'roarɨŋoɨ.
43008046	Soyɨ'ne' goxɨ ɨ'wɨ' na'nɨ xwɨyɨ'a' nɨmea'rɨpaxɨ'rɨnɨ? Oweoɨ, wi' xwɨyɨ'a' nɨmea'rɨpaxɨ'manɨ. E nerɨ ai' nionɨ nepa'nɨ seararɨ'na' pi' na'nɨ ‘Neparɨnɨ.’ nɨyaiwiro dɨŋɨ' mɨnɨkwɨ'roarɨŋoɨ?
43008047	A'ma' Gorɨxoya'yɨ' xwɨyɨ'a' xɨ'oya'pɨ arɨ'a' wiarɨgɨ'a'rɨnɨ. Soyɨ'ne' Gorɨxoya'oyɨ'ne' mimo'nɨŋagɨ'a na'nɨ xwɨyɨ'a' oya'pɨ arɨ'a' mɨniarɨŋoɨ.” urɨŋɨnigɨnɨ.
43008048	Judayɨ' a'mɨna'owa omɨ ikayɨ'wɨ' re urɨgɨ'awixɨnɨ, “None joxɨ re nɨrɨrɨrane'na', ‘A'ma' sɨpi' roxɨyɨ' Samariayɨ' woxɨrɨnɨ. Imɨ'o' xɨxe'roarɨŋɨ' roxɨnɨ.’ nɨrɨrɨrane'na' xɨxenɨ mɨrɨrɨpa re'wɨnɨ?” urɨ'agɨ'a
43008049	Jisaso re urɨŋɨnigɨnɨ, “Nionɨ imɨ'o' dɨŋɨ' mɨnɨxɨxe'roarɨnɨnɨ. Gɨ' a'pomɨ we' i'kwiaŋwɨ'yo uŋwɨra'rarɨŋagɨ ai' soyɨ'ne' we' i'kwiaŋwɨ'yo mɨnɨŋwɨra'rarɨŋoɨ.
43008050	Nionɨ gɨ' dɨŋɨ' tɨ'nɨ sea'yɨ e imo'nɨmɨ'a'nɨrɨ mɨyarɨŋagɨ aiwɨ wo nionɨ na'nɨ ‘Sea'yɨ e oimo'nɨnɨ.’ niaiwi'oyɨ' soyɨ'ne' tɨ'nɨ nionɨ tɨ'nɨ neaepayonɨ'o ŋweanɨ.
43008051	Aga nepa seararɨŋɨnɨ. A'ma' gɨyɨ' gɨyɨ' xwɨyɨ'a' nionɨya'pɨ nɨxɨ'dɨrɨ'na'yɨ', wi' nɨpepɨ'rɨ'a'manɨ.” urɨ'agɨ
43008052	Judayɨ' a'mɨna'owa re urɨgɨ'awixɨnɨ, “Joxɨ e rarɨŋagɨ na'nɨ rɨxa nɨjɨ'a' re imo'nɨŋwɨnɨ, ‘Joxɨ imɨ'o' xɨxe'roarɨŋɨ' woxɨnɨ.’ nɨjɨ'a' e imo'nɨŋwɨnɨ. Arɨ'o Ebɨrɨ'amo tɨ'nɨ wɨ'a' ro'kiamoagɨ'a'wa tɨ'nɨ pegɨ'a'rɨnɨ. E e'agɨ'a ai' joxɨ re rarɨŋɨnɨ, ‘A'ma' gɨyɨ' gɨyɨ' xwɨyɨ'a' nionɨya'pɨ nɨxɨ'dɨrɨ'na'yɨ', wi' nɨpepɨ'rɨ'a'manɨ.’ rarɨŋɨnɨ.
43008053	‘Joxɨ negɨ' arɨ'o Ebɨrɨ'amo peŋomɨ sea'yɨ e mɨwimo'nɨŋoxɨrɨnɨ.’ neaimo'narɨnɨ. Wɨ'a' ro'kiamoagɨ'a'wa enɨ pegɨ'a'rɨnɨ. Joxɨ gonɨrɨnɨ yaiwinarɨŋɨnɨ?” urɨ'agɨ'a
43008054	Jisaso re urɨŋɨnigɨnɨ, “Niɨwanɨŋonɨ sea'yɨ e nɨmɨ'eyoa'nɨrɨ'na'yɨ', surɨ'ma' imo'na'rɨpaxɨ'rɨnɨ. Sea'yɨ e nɨmɨ'eyoarɨŋo, ayɨ' gɨ' a'porɨnɨ. O na'nɨ soyɨ'ne' ‘Negɨ' Ŋwɨ'a'orɨnɨ.’ rarɨgɨ'a'rɨnɨ.
43008055	E nɨrɨro ai' xɨ'o na'nɨ nepa nɨjɨ'a' mimo'nɨŋoɨ. E nerɨŋɨ' aiwɨ nionɨ nɨjɨ'a'rɨnɨ. ‘O nionɨ majɨ'a'rɨnɨ.’ nɨrɨrɨ'na'yɨ', nionɨ soyɨ'ne'nɨŋɨ' yapɨ' rarɨŋa'onɨ imo'nɨpaxɨ'rɨnɨ. E nerɨ ai' o nionɨ nepa nɨjɨ'a' nimo'nɨrɨ na'nɨ xwɨyɨ'a' oya'pɨ xɨ'darɨŋa'rɨnɨ.
43008056	Segɨ' arɨ'o Ebɨrɨ'amo sɨ'a' nionɨya'yi na'nɨ ‘Sɨŋwɨ' wɨnɨmɨ'a'rɨ'anɨ?’ nɨyaiwirɨ na'nɨ yayɨ' winɨŋɨnigɨnɨ. Oyɨ, o sɨŋwɨ' nɨnanɨrɨ yayɨ' sea'yɨmɨ da'nɨ winɨŋɨnigɨnɨ.” urɨ'agɨ
43008057	Judayɨ' a'mɨna'owa re urɨgɨ'awixɨnɨ, “Joxɨ sɨnɨ xweyaŋoxɨ meŋɨ'yɨ' ‘Arɨ'o Ebɨrɨ'amomɨ sɨŋwɨ' wɨnaga'onɨrɨnɨ.’ rɨrarɨŋɨnɨ?” urɨ'agɨ'a
43008058	Jisaso re urɨŋɨnigɨnɨ, “Aga nepa seararɨŋɨnɨ. Arɨ'o Ebɨrɨ'amo sɨnɨ meŋa'na' nionɨ xa'mɨ ŋweaaga'rɨnɨ.” urɨ'agɨ
43008059	awa “ ‘Gorɨxo tɨ'nɨ xɨxenɨ imo'nɨŋorɨ'anɨ?’ oniaiwi'poyɨnɨrɨ rɨ'a neararɨnɨ?” nɨyaiwiro omɨ sɨ'ŋa' eanɨro na'nɨ sɨ'ŋa' mea'agɨ'a aiwɨ xewanɨŋo re eŋɨnigɨnɨ. Yumɨ'i' nimo'nɨrɨ aŋɨ' rɨdɨyowa' yarɨgɨ'iwa'mɨ da'nɨ peyeaŋɨnigɨnɨ.
43009001	E nemo nɨpurɨ'na' wenɨŋɨ' e'ɨ'yɨ' wɨnɨŋɨnigɨnɨ. A'ma' wo xɨna'i' xɨrɨŋe da'nɨ sɨŋwɨ' supa'rɨŋɨ' ne'ra uŋo ŋweaŋagɨ wɨna'na'
43009002	xegɨ' wiepɨsarɨŋowa enɨ sɨŋwɨ' nɨwɨnɨro yarɨŋɨ' re wigɨ'awixɨnɨ, “Neare'wapɨyarɨŋoxɨnɨ, ɨ'wɨ' go eŋɨ'pimɨ da'nɨ xɨna'i' sɨŋwɨ' supa'rɨŋɨ' ro xɨrɨŋɨ'rɨnɨ? Xɨ'o e'agɨ na'nɨranɨ, xanɨyau' e'agɨ'i na'nɨranɨ?” yarɨŋɨ' e wi'agɨ'a
43009003	Jisaso re urɨŋɨnigɨnɨ, “A'ma' ro ɨ'wɨ' e'agɨ marɨ'a'ɨ, xanɨyau' enɨ ɨ'wɨ' e'agɨ'i marɨ'a'ɨ, sa omɨ da'nɨ emɨmɨ' Gorɨxoya' sɨwa'nɨŋɨ' inɨnɨ'a na'nɨ e eŋo xɨrɨŋɨ'rɨnɨ.
43009004	Agwɨ sɨnɨ ikwa'wɨyi'na' imo'nɨŋa'na' emɨmɨ' nɨrowa're'napɨŋo ‘E e'wɨnɨgɨnɨ.’ yaiwiarɨŋɨ'pɨ e'wanɨgɨnɨ. A'rɨ'wɨyi'na' a'ma' wo emɨmɨ' mepaxɨ' imo'nɨŋi'na' rɨxa aŋwɨ e eŋagɨ na'nɨ rarɨŋɨnɨ.” urɨŋɨnigɨnɨ. Dɨŋɨ' re oyaiwi'poyɨnɨrɨ, “Xɨ'omɨ pɨki'a'na' a'rɨ'wɨyi'nɨŋɨ' imo'nɨnɨ'a'rɨnɨ.” oyaiwi'poyɨnɨrɨ e nurɨrɨ
43009005	a'mɨ re urɨŋɨnigɨnɨ, “Nionɨ xwɨ'a' tɨ'yo nɨŋwearɨ'na' a'ma' nɨ'nɨyɨ' na'nɨ wɨ'a' wo'ki'mɨxɨŋɨnɨ.” nura'rɨmɨ
43009006	xwɨ'a'yo reaŋwɨ' nu'rɨma'na' xwɨ'a' tɨ'nɨ reaŋwɨ' tɨ'nɨ yiyɨ' nɨdɨrɨ a'ma'oya' sɨŋwɨ'yo xo'pe' nɨwima'na'
43009007	re urɨŋɨnigɨnɨ, “Joxɨ nurɨ ipi' Siroamɨyɨ rɨnɨŋɨ'wa'mɨ na'nɨ —Yoɨ' mɨ'kɨ' ayɨ' mewa'rɨnɨŋɨ' na'nɨrɨnɨ. E rɨnɨŋɨ'wa'mɨ na'nɨ nurɨ sɨ'mɨmaŋɨ'yo wayɨ' ro'neɨ.” urowa'rɨ'agɨ o nurɨ sɨ'mɨmaŋɨ'yo wayɨ' nɨro'nɨma'na' re eŋɨnigɨnɨ. Rɨxa sɨŋwɨ' anɨŋo bɨŋɨnigɨnɨ.
43009008	Rɨxa sɨŋwɨ' anɨŋo barɨŋagɨ a'ma' aŋɨ' xɨ'o tɨ'ŋɨ' e ŋweagɨ'a'yɨ' sɨŋwɨ' e nɨwɨnɨro sɨŋwɨ' supa'rɨŋo eŋagɨ na'nɨ e'ɨ' nɨŋwea'ma'na' aiwa' na'nɨ rɨxɨŋɨ' urago barɨŋagɨ sɨŋwɨ' nɨwɨnɨro re nɨra ugɨ'awixɨnɨ, “A'ma' royɨ' e nɨŋwea'ma'na' aiwa' na'nɨ rɨxɨŋɨ' neararɨŋo menɨranɨ?” nɨra warɨ'na'
43009009	wi' re nɨra ugɨ'awixɨnɨ, “Ayɨ' orɨnɨ.” nɨra warɨ'na' wi' “Oweoɨ, ayɨ' o yapɨ imo'nɨŋɨ'yɨ' worɨnɨ.” nɨra warɨ'na' xewanɨŋo arɨ'ki' re urɨŋɨnigɨnɨ, “Nionɨ onɨrɨnɨ.” urarɨŋagɨ
43009010	ayɨ' re urɨgɨ'awixɨnɨ, “Joxɨ arɨge nerɨ dɨxɨ' sɨŋwɨ' oxoa'ɨnɨ?” urɨ'agɨ'a
43009011	o re urɨŋɨnigɨnɨ, “A'ma' Jisasoyɨ rarɨgɨ'o xwɨ'a' bimɨ reaŋwɨ' nu'rɨrɨ yiyɨ' nɨdɨrɨ gɨ' sɨŋwɨ'yo xo'pe' nɨnima'na' re nɨrɨŋoɨ, ‘Joxɨ ipi' Siroamɨwa'mɨ na'nɨ nurɨ wayɨ' ro'neɨ.’ nɨrɨ'agɨ nionɨ nurɨ wayɨ' nɨro'nɨrɨ'na' re e'ɨnɨ. Sɨŋwɨ' noxoarɨ anɨ'ɨnɨ.” urɨ'agɨ
43009012	ayɨ' re urɨgɨ'awixɨnɨ, “A'ma' o ge ŋweanɨ?” urɨ'agɨ'a o “Nionɨ majɨ'a'rɨnɨ.” urɨ'agɨ
43009013	a'ma' ayɨ' sɨ'a' Jisaso xwɨ'a'pimɨ reaŋwɨ' nu'rɨrɨ yiyɨ' nɨdɨrɨ omɨ sɨŋwɨ' naŋɨ' wimɨxɨŋɨ'yi Sabarɨ'a'yi eŋagɨ na'nɨ a'ma' xa'mɨ sɨŋwɨ' supa'ragomɨ Parisiowa tɨ'ŋɨ' e na'nɨ nɨme'ra nuro wa'ra'na'
43009014	a'ma' ayɨ' sɨ'a' Jisaso xwɨ'a'pimɨ reaŋwɨ' nu'rɨrɨ yiyɨ' nɨdɨrɨ omɨ sɨŋwɨ' naŋɨ' wimɨxɨŋɨ'yi Sabarɨ'a'yi eŋagɨ na'nɨ a'ma' xa'mɨ sɨŋwɨ' supa'ragomɨ Parisiowa tɨ'ŋɨ' e na'nɨ nɨme'ra nuro wa'ra'na'
43009015	Parisiowa enɨ omɨ yarɨŋɨ' re wigɨ'awixɨnɨ, “Joxɨ arɨge nerɨ sɨŋwɨ' oxao'ɨ'rɨnɨ?” urɨ'agɨ'a o re urɨŋɨnigɨnɨ, “O xwɨrɨŋwɨ' bɨ tɨ'nɨ gɨ' sɨŋwɨ'yo xo'pe' ni'a'na' nionɨ nurɨ wayɨ' nɨro'nɨrɨ'na' sɨŋwɨ' oxoa'ɨnɨ.” urɨ'agɨ
43009016	Parisiyɨ' wɨ'a re nɨra ugɨ'awixɨnɨ, “A'ma' o Sabarɨ'a' na'nɨ ŋwɨ' ikaxɨ' rɨnɨŋɨ'pimɨ xopɨra'rɨ' nɨyayirɨ na'nɨ Gorɨxo tɨ'ŋɨ' e da'nɨ bɨŋomanɨ.” nɨra warɨ'na' wɨ'a re nɨra ugɨ'awixɨnɨ, “A'ma' ɨ'wɨ' yarɨŋɨ'yɨ' wo eŋa'na'yɨ', arɨge nerɨ emɨmɨ' o yarɨŋɨ'pɨ'nɨŋɨ' imo'nɨŋɨ'pɨ epaxɨ'rɨnɨ?” nɨra nuro'na' dɨŋɨ' xɨxegɨ'nɨ tɨ'nɨ nepayoro na'nɨ
43009017	a'mɨ sɨŋwɨ' supa'ragomɨ re urɨgɨ'awixɨnɨ, “O dɨxɨ' sɨŋwɨ' roxao'ɨ' eŋagɨ na'nɨ pi' a'ma'oxɨnɨ rarɨŋɨnɨ?” urɨ'agɨ'a o re urɨŋɨnigɨnɨ, “O Gorɨxoya' wɨ'a' ro'kiamoarɨŋɨ' wo menɨranɨ?” urɨŋɨnigɨnɨ.
43009018	O xegɨ' sɨŋwɨ' oxoa'ɨ'yɨ' na'nɨ pi'ra'nɨŋɨ' a'waŋɨ' urarɨŋagɨ aiwɨ xa'mɨ sɨŋwɨ' supa'ragomɨ aiwɨ Judayɨ' a'mɨna'owa arɨ'a' mɨwipa nero re yaiwigɨ'awixɨnɨ, “Nepa sɨŋwɨ' supa'rago a'mɨ sɨŋwɨ' manɨŋorɨnɨ.” nɨyaiwiro “A'ma' sɨŋwɨ' oxoa'oya' xanɨyau' obɨ'piyɨ.” nɨrɨro ayau' rɨxa ba'na'
43009019	yarɨŋɨ' nɨwiro'na' re urɨgɨ'awixɨnɨ, “Niai'wɨ' ayagwi'ya'oranɨ? Ayagwi' re rɨrarɨŋiɨ, ‘Xɨna'i' nɨxɨrɨrɨ'na' sɨŋwɨ' supa'rɨŋo xɨrɨŋɨ'rɨnɨ.’ rɨrarɨŋiɨ? E xɨrɨŋɨ' eŋa'na'yɨ', arɨge nerɨ agwɨ sɨŋwɨ' noxoarɨ anarɨnɨ?” urɨ'agɨ'a
43009020	xanɨyau' re urɨgɨ'isixɨnɨ, “Ayɨ' yegɨ' i'wo eŋagɨ na'nɨ yayawi nɨjɨ'a'rɨnɨ. Xɨna'i' nɨxɨrɨrɨ'na' sɨŋwɨ' supa'rɨŋɨ' eŋɨ'yɨ' na'nɨ enɨ yayawi nɨjɨ'a'rɨnɨ.
43009021	E nerɨ ai' agwɨ o sɨŋwɨ' oxoa'ɨ'yɨ' na'nɨ yayawi majɨ'a'rɨnɨ. Sɨŋwɨ' supa'rɨŋɨ'yɨ' woxoa'o na'nɨ enɨ yayawi majɨ'a'rɨnɨ. Xewanɨŋomɨ yarɨŋɨ' wi'poyɨ. Sɨnɨ onomanɨ. Xewanɨŋo na'nɨ a'waŋɨ' osearɨnɨ.” urɨgɨ'isixɨnɨ.
43009022	Xanɨyau' Judayɨ' a'mɨna'owa na'nɨ wa'yɨ' winɨ'agɨ na'nɨ e urɨgɨ'isixɨnɨ. Ayɨ' rɨpɨ na'nɨrɨnɨ. Judayɨ' a'mɨna'owa re rɨna'rɨgɨ'a' eŋagɨ na'nɨ, “A'ma' gɨyɨ' gɨyɨ' Jisaso na'nɨ waropa'rɨ' nero ‘ “O Kiraiso, a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'orɨnɨ.” neaimo'narɨnɨ.’ ra'na'yɨ', rotu' aŋɨ'yo da'nɨ yoɨ' emɨ kwɨ'rɨmoanɨ'wa'rɨnɨ.”
43009023	rɨna'rɨgɨ'a' eŋagɨ na'nɨ xanɨyau' re urɨgɨ'isixɨnɨ, “Onomanɨ. Xewanɨŋomɨ yarɨŋɨ' wi'poyɨ.” urɨ'agɨ'i
43009024	Parisiowa a'mɨ “Sɨŋwɨ' supa'rago obɨnɨ.” nɨrɨro o rɨxa ba'na' re urɨgɨ'awixɨnɨ, “Joxɨ Gorɨxomɨnɨ sea'yɨ e numɨ'eyoarɨ waropa'rɨ' ineɨ. A'ma' ‘Naŋɨ' nimɨxɨŋoɨ.’ rarɨŋo ɨ'wɨ' yarɨŋɨ'yɨ' wo eŋagɨ na'nɨ none nɨjɨ'a'rɨnɨ. Ayɨna'nɨ waropa'rɨ' ineɨ.” urɨ'agɨ'a
43009025	o re urɨŋɨnigɨnɨ, “O ɨ'wɨ' yarɨŋoranɨ? Naŋoranɨ? Nionɨ majɨ'a'rɨnɨ. E nerɨ ai' rɨpɨ na'nɨ nionɨ nɨjɨ'a'rɨnɨ. Xa'mɨ sɨŋwɨ' supa'raga'onɨ aiwɨ agwɨ o ni'ɨ'pimɨ da'nɨ sɨŋwɨ' noxoarɨ anɨŋɨnɨ.” urɨ'agɨ
43009026	awa re urɨgɨ'awixɨnɨ, “O pi' si'ɨ'rɨnɨ? Arɨge nerɨ dɨxɨ' sɨŋwɨ' roxoa'ɨ'rɨnɨ?” urɨ'agɨ'a
43009027	o re urɨŋɨnigɨnɨ, “Nionɨ rɨxa a'waŋɨ' searɨ'agɨ ai' arɨ'a' mɨniarɨŋoɨ. Arɨge nɨyaiwiro ‘A'mɨ arɨ'a' osianeyɨ.’ nɨrarɨŋoɨ? Soyɨ'ne' enɨ rɨxa xegɨ' wiepɨsarɨŋɨ'yɨ'nɨŋɨ' imo'nanɨro mɨrɨpa rɨyarɨŋoɨ?” urɨ'agɨ
43009028	awa ikayɨ'wɨ' numearɨro re urɨgɨ'awixɨnɨ, “Xewanɨŋoxɨnɨ xegɨ' wiepɨsarɨŋɨ'yɨ' woxɨrɨnɨ. None neaiepɨsagɨ' Mosesoya'onerɨnɨ.
43009029	None Mosesomɨ xwɨyɨ'a' Gorɨxo urɨŋɨ'pɨ na'nɨ nɨjɨ'a' imo'nɨŋwɨnɨ. E nerɨ ai' a'ma' oyɨ' e da'ŋorɨ'anɨrɨ none majɨ'a'rɨnɨ.” urɨ'agɨ'a
43009030	a'ma' o re urɨŋɨnigɨnɨ, “Soyɨ'ne' rarɨgɨ'a'pɨ ududɨ' ninɨpaxɨ' rarɨŋoɨ. Soyɨ'ne' o bɨŋe da'nɨ majɨ'a' eŋagɨ'a aiwɨ o gɨ' sɨŋwɨ' noxao'ɨ'rɨnɨ.
43009031	A'ma' ɨ'wɨ' yarɨgɨ'a'yɨ' Gorɨxomɨ rɨxɨŋɨ' ura'na' arɨ'a' mɨwipa yarɨŋɨ' eŋagɨ na'nɨ nene nɨjɨ'a'rɨnɨ. E nerɨ ai' a'ma' go go Gorɨxomɨ we'yo numerɨ xɨ'o wimo'narɨŋɨ'pɨ nɨxɨ'dɨrɨ'na'yɨ', Gorɨxo a'ma'omɨ arɨ'a' nɨwirɨ xɨ'o rɨxɨŋɨ' urarɨŋɨ'pɨ na'nɨ arɨra' wipaxɨ'rɨnɨ.
43009032	Aga eŋi'na' da'nɨ ai' nene arɨ'a' wi' re mɨwiŋwa'rɨnɨ, ‘A'ma' wo nɨwia'pɨ'nɨmearɨ xɨna'i' xɨrɨŋe da'nɨ sɨŋwɨ' supa'rɨŋɨ' womɨ sɨŋwɨ' oxoa'ɨnigɨnɨ.’ rarɨŋagɨ'a arɨ'a' mɨwiŋwa'rɨnɨ.” nurɨrɨ
43009033	re urɨŋɨnigɨnɨ, “A'ma' o Gorɨxo tɨ'ŋɨ' e da'nɨ mɨbɨpa nerɨ sɨŋwɨrɨyɨ', xɨ'o yarɨŋɨ'pɨ bɨ epaxɨ' imo'nɨmɨnɨrɨ e'ɨ'manɨ.” urɨ'agɨ
43009034	awa mɨxɨ' re urɨgɨ'awixɨnɨ, “Ɨ'wɨ' ninɨrɨŋɨ'pimɨ da'nɨ rɨxɨrɨŋoxɨnɨ, joxɨ none rɨneare'wapɨyarɨŋɨnɨ?” nurɨma'na' xegɨ' yoɨ' emɨ kwɨ'rɨmogɨ'awixɨnɨ.
43009035	Jisaso “A'ma' sɨŋwɨ' supa'ragoya' yoɨ' kwɨ'rɨmo'oɨ.” rarɨŋagɨ'a arɨ'a' e nɨwirɨ o na'nɨ pɨ'a' nemerɨ nɨwi'mea'ma'na' re urɨŋɨnigɨnɨ, “Joxɨ a'ma' imo'nɨŋomɨ dɨŋɨ' rɨwɨkwɨ'roŋɨnɨ?” urɨ'agɨ
43009036	o re urɨŋɨnigɨnɨ, “A'mɨna'oxɨnɨ, a'ma' imo'nɨŋo gorɨnɨ. Nionɨ dɨŋɨ' wɨkwɨ'ro'mɨ na'nɨ a'waŋɨ' nɨreɨ.” urɨ'agɨ
43009037	Jisaso re urɨŋɨnigɨnɨ, “Omɨ joxɨ rɨxa sɨŋwɨ' wɨnɨŋɨ'rɨnɨ.” nurɨrɨ sɨŋa'nɨ re urɨŋɨnigɨnɨ, “Joxɨ tɨ'nɨ rɨnarɨgwɨ'i' ronɨ, ayɨ' onɨrɨnɨ.” urɨ'agɨ
43009038	o re urɨŋɨnigɨnɨ, “A'mɨna'oxɨnɨ, nionɨ rɨxa dɨŋɨ' rɨkwɨ'roŋɨnɨ.” nurɨmɨ xɨ'o tɨ'ŋɨ' e xo'mɨŋɨ' nɨyɨkwirɨ yayɨ' wiŋɨnigɨnɨ.
43009039	Jisaso re rɨŋɨnigɨnɨ, “A'ma' nɨyonɨ epayo'mɨ'a na'nɨ xwɨ'a' tɨ'yo na'nɨ bɨŋa'rɨnɨ. A'ma' sɨŋwɨ' supa'rɨgɨ'a'yɨ'nɨŋɨ' imo'nɨŋɨ'yɨ' sɨŋwɨ' anɨpɨ'rɨ imo'nɨro sɨŋwɨ' anɨgɨ'a'yɨ'nɨŋɨ' imo'nɨŋɨ'yɨ' sɨŋwɨ' supa'rɨpɨ'rɨ imo'nɨro epɨ'rɨ'a na'nɨ bɨŋa'onɨrɨnɨ.” rɨ'agɨ
43009040	Parisi xɨ'o tɨ'nɨ aŋwɨ e ro'wapɨgɨ'a'wa re urɨgɨ'awixɨnɨ, “None na'nɨ enɨ ‘Sɨŋwɨ' supa'rɨgɨ'oyɨ'ne'rɨnɨ.’ rɨneararɨŋɨnɨ?” urɨ'agɨ'a
43009041	Jisaso re urɨŋɨnigɨnɨ, “Soyɨ'ne' sɨŋwɨ' supa'rɨgɨ'oyɨ'ne' sɨŋwɨrɨyɨ', rɨ'wɨ' nɨmoarɨgɨ'a'pɨ na'nɨ xwɨyɨ'a' mea'rɨnɨpaxɨ'manɨ. E nerɨ ai' soyɨ'ne' ‘Sɨŋwɨ' anɨŋwa'onerɨnɨ.’ nɨrɨro na'nɨ rɨ'wɨ' nɨmoarɨgɨ'a'pɨ na'nɨ xwɨyɨ'a' mea'rɨnɨpɨ'rɨ'a'rɨnɨ.
43010001	“Aga nepa seararɨŋɨnɨ. Go go sipɨsipɨ' xwɨ'na' ɨ'wi'yo mɨpa'wipa nerɨ wi' e da'nɨ oga'mɨ' nerɨ nɨpɨxemoa'nɨrɨ'na'yɨ', ɨ'wɨ' mearɨŋɨ' wo imo'nɨnɨ. Ɨ'wɨ' xaura'parɨŋɨ' wo enɨ imo'nɨnɨ.
43010002	E nerɨ ai' xwɨ'na' ɨ'wi'yo pa'wiarɨŋo, ayɨ' sipɨsipɨ' xia'worɨnɨ. Awi' mearoarɨŋorɨnɨ.
43010003	O xwɨ'na' ro'nɨŋe na'nɨ ba'na' ɨ'wi' e i'ni'na' awi' roŋo o'waŋɨ' wɨ'kwii'a'na' xia'wo xegɨ' sipɨsipɨ' na'nɨ yoɨ' ra'na' xia'woya' maŋɨ' arɨ'a' nɨwirɨ uxɨ'da'na' nɨme'ra nɨpeyearɨ
43010004	rɨxa xɨ'oya' nɨ'nɨ bɨ'arɨwa'mɨnɨ eŋa'na' o xa'mɨ umearɨ'na' sipɨsipɨ'yɨ' xia'woya' maŋɨ' umɨŋɨ'narɨŋɨ' eŋagɨ na'nɨ nu'mɨ warɨgɨ'a'rɨnɨ.
43010005	Xeŋwɨ' womɨ wi' nu'mɨ uxɨ'dɨpɨ'rɨme'oɨ. Maŋɨ' a'ma' xeŋwɨ' woya' umɨŋɨ'narɨŋagɨ nɨwɨnɨro na'nɨ nu'mɨ muxɨ'dɨpa nero e'ɨ' upɨ'ra'oɨ.” urɨŋɨnigɨnɨ.
43010006	Jisaso ewayɨ' xwɨyɨ'a' apɨ urɨ'agɨ aiwɨ xɨ'o apɨ na'nɨ nɨjɨ'a' oimo'nɨ'poyɨnɨrɨ ure'wapɨyimɨnɨrɨ yarɨŋɨ'pɨ na'nɨ nɨjɨ'a' mimo'nɨgɨ'awixɨnɨ.
43010007	O ayɨ' nɨjɨ'a' mimo'nɨpa yarɨŋagɨ'a na'nɨ a'mɨ ewayɨ' xwɨyɨ'a' re urɨŋɨnigɨnɨ, “Aga nepa seararɨŋɨnɨ. Nionɨ sipɨsipɨ' xwɨ'na' ɨ'wi'nɨŋɨ' imo'nɨŋa'onɨrɨnɨ.
43010008	Nionɨ sɨnɨ mɨbɨpa eŋa'na' bɨgɨ'a' gɨyɨ' gɨyɨ' ɨ'wɨ' meaarɨgɨ'a'yɨ'nɨŋɨ' imo'nɨŋoɨ. Ɨ'wɨ' xaura'parɨgɨ'a'yɨ'nɨŋɨ' enɨ imo'nɨŋoɨ. E nerɨ ai' sipɨsipɨ'yɨ' wigɨ' maŋɨ' arɨ'a' mɨwigɨ'a'rɨnɨ.
43010009	Nionɨ niɨwanɨŋonɨ ɨ'wi'nɨŋɨ' imo'nɨŋa'onɨrɨnɨ. Gɨyɨ' gɨyɨ' nionɨya'yo'mɨnɨ ɨ'wiapa'na' yea'yɨ' uyimɨxemea'mɨ'a'rɨnɨ. Ara' wɨwa'kwi'nɨ' epɨ'rɨ'a na'nɨ ɨ'wiapɨro peyearo nero epɨ'rɨ'a'rɨnɨ.
43010010	Ɨ'wɨ' meaarɨŋo sipɨsipɨ'yo pi'pɨ wimɨnɨrɨ barɨŋɨ'manɨ. Ɨ'wɨ' xaura'pɨrɨ pɨpɨki'mɨ' erɨ xwɨrɨ'a' ikɨxerɨ wimɨnɨrɨ barɨŋagɨ aiwɨ xewanɨŋonɨ rɨpɨ wimɨnɨrɨ bɨŋa'rɨnɨ. Ewa'ra'nɨŋɨ' e'ɨ'rɨxɨnɨrɨ dɨŋɨ' nɨyɨmɨŋɨ' imo'nɨŋɨ'pɨ sɨxɨ' umi'mo'mɨnɨrɨ bɨŋa'onɨrɨnɨ.
43010011	Sipɨsipɨ' na'nɨ pi'ra'nɨŋɨ' awi' mearoarɨŋa'onɨ, ayɨ' nionɨrɨnɨ. Sipɨsipɨ' na'nɨ awi' pi'ra'nɨŋɨ' mearoarɨŋa'onɨ sipɨsipɨ' arɨra' wimɨnɨrɨ nerɨ'na' ‘Nionɨ nɨpɨki'a'na' ayɨ' ananɨrɨnɨ.’ yaiwiarɨŋa'rɨnɨ.
43010012	Nɨgwɨ' mea'mɨnɨrɨ awi' mearoarɨŋɨ' wo —O sipɨsipɨ' xia'wo nimo'nɨrɨ pi'ra'nɨŋɨ' awi' mearoarɨŋo marɨ'a'ɨ, o sɨ'wi' sayɨ' sipɨsipɨ' roanɨmɨnɨrɨ barɨŋagɨ nɨwɨnɨrɨ'na' sipɨsipɨ' pɨ'nɨ nɨwia'rɨmɨ e'ɨ' u'a'na' sɨ'wi' sayɨ' rɨro'mɨ' erɨ xɨ'dɨ'xɨ'dowa'rɨ' erɨ yarɨŋɨ'rɨnɨ.
43010013	O sa nɨgwɨ' na'nɨ mea'mɨnɨrɨ yarɨŋo eŋagɨ na'nɨ sipɨsipɨ' na'nɨ nepa dɨŋɨ' moarɨŋɨ'manɨ.” nurɨrɨ
43010014	re urɨŋɨnigɨnɨ, “Sipɨsipɨ' pi'ra'nɨŋɨ' awi' mearoarɨŋa'onɨ, ayɨ' nionɨrɨnɨ. A'po tɨ'nɨ nionɨ tɨ'nɨ xɨxe mi' o'mɨxɨnarɨgwɨ'i'pa nionɨ tɨ'nɨ sipɨsipɨ' nionɨya'yɨ' tɨ'nɨ enɨ xɨxe mi' o'mɨxɨnarɨŋwa'rɨnɨ. ‘Nionɨ gɨ' sipɨsipɨ' imo'nɨŋɨ'yo arɨra' wimɨnɨrɨ na'nɨ nupeirɨ'na' ayɨ' ananɨrɨnɨ.’ yaiwiarɨŋa'onɨrɨnɨ.” nurɨrɨ
43010015	re urɨŋɨnigɨnɨ, “Sipɨsipɨ' pi'ra'nɨŋɨ' awi' mearoarɨŋa'onɨ, ayɨ' nionɨrɨnɨ. A'po tɨ'nɨ nionɨ tɨ'nɨ xɨxe mi' o'mɨxɨnarɨgwɨ'i'pa nionɨ tɨ'nɨ sipɨsipɨ' nionɨya'yɨ' tɨ'nɨ enɨ xɨxe mi' o'mɨxɨnarɨŋwa'rɨnɨ. ‘Nionɨ gɨ' sipɨsipɨ' imo'nɨŋɨ'yo arɨra' wimɨnɨrɨ na'nɨ nupeirɨ'na' ayɨ' ananɨrɨnɨ.’ yaiwiarɨŋa'onɨrɨnɨ.” nurɨrɨ
43010016	re urɨŋɨnigɨnɨ, “Nionɨ sipɨsipɨ' a'mɨ wi' —Sipɨsipɨ' xwɨ'na' tɨ'yo da'ŋɨ' imo'nɨŋɨ'yɨ' marɨ'a'ɨ, a'mɨ wi' enɨ tɨ'ŋa'onɨrɨnɨ. Ayɨ' wi' anɨŋɨ' e xe ŋwea'ɨ'rɨxɨnɨrɨ sɨŋwɨ' wɨnɨpaxɨ' mimo'nɨŋɨnɨ. Ayo enɨ wi'nɨyɨ' tɨ'ŋɨ' e awi' neaa'rɨ'ɨmɨgɨnɨ. Ayɨ' gɨ' maŋɨ' arɨ'a' nɨniro xwɨ'na' tɨ'yo da'ŋɨ'yɨ' tɨ'nɨ nawi'nɨ imo'nɨro awi' mearoarɨŋɨ' na' wonɨ axonɨ tɨ'ŋɨ' imo'nɨro epɨ'rɨ'a'rɨnɨ.
43010017	A'mɨ sɨŋɨ' nimo'nɨrɨ wia'pɨ'nɨmea'mɨ'a na'nɨ sipɨsipɨ'yo arɨra' wimɨnɨrɨ nerɨ'na' ‘Nionɨ nɨperɨ'na' ayɨ' ananɨrɨnɨ.’ yaiwiarɨŋagɨ na'nɨ a'po dɨŋɨ' sɨxɨ' nɨyinɨ.
43010018	Nionɨ a'ma' xe onɨpɨki'poyɨnɨrɨ sɨŋwɨ' mɨwɨnɨpa nerɨ'na'yɨ', wi' nɨnɨpɨkipaxɨ'manɨ. Xe onɨpɨki'poyɨnɨrɨ sɨŋwɨ' wɨnarɨŋa'yɨ' gɨyɨ' marɨ'a'ɨ, niɨwanɨŋonɨrɨnɨ. Perɨ a'mɨ wia'pɨ'nɨmearɨ emɨ'a na'nɨ eŋɨ' sɨxɨ' ea'nɨŋɨ'pɨ tɨ'ŋa'onɨrɨnɨ. Gɨ' a'po o e e'wɨnɨgɨnɨrɨ sekaxɨ' nɨrɨŋɨ' e'agɨ na'nɨ apɨ e epaxonɨrɨnɨ.” urɨŋɨnigɨnɨ.
43010019	Judayɨ' a'mɨna'owa Jisaso e rarɨŋagɨ arɨ'a' nɨwiro na'nɨ dɨŋɨ' xɨxegɨ'nɨ tɨ'nɨ nepayoro bɨ bɨ nɨrɨnɨro'na'
43010020	wɨ'a obaxowa re nɨra ugɨ'awixɨnɨ “Imɨ'o' dɨŋɨ' uxɨxe'roarɨŋagɨ na'nɨ xo'xwɨ' nerɨ rarɨnɨ. Pi' na'nɨ arɨ'a' wiarɨŋoɨ?” nɨra warɨ'na'
43010021	wɨ'a re nɨra ugɨ'awixɨnɨ, “Xwɨyɨ'a' o rarɨŋɨ'pɨ imɨ'o' xɨxe'roarɨŋɨ' wo yapɨ mɨrɨnarɨnɨnɨ. ‘A'ma' imɨ'o' dɨŋɨ' xɨxe'roarɨŋɨ'yɨ' a'ma' sɨŋwɨ' supa'rɨgɨ'a'yo sɨŋwɨ' woxoapaxɨ' imo'nɨŋoɨ.’ rɨseaimo'narɨnɨ? Oweoɨ.” nɨra ugɨ'awixɨnɨ.
43010022	Sɨ'a' Judayɨ' eŋi'na' e'ma'yɨ' wa aŋɨ' rɨdɨyowa' yarɨgɨ'iwa'mɨ xo'ro'rɨ' nero xwɨrɨ'a' ikɨxegɨ'a' eŋagɨ na'nɨ a'mɨ pi'ra'nɨŋɨ' imɨxa'ragɨ'a'pɨ sɨ'a' apɨ na'nɨ dɨŋɨ' winɨnɨ na'nɨ awi' nea'nɨro yayɨ' yayarɨgɨ'a'pɨ imo'nɨŋa'na'
43010023	— Ayɨ' inia' earɨ imɨŋɨ' rɨrɨ yarɨŋi'na'rɨnɨ. I'na' Jisaso aŋɨ' rɨdɨyowa' yarɨgɨ'iwa'mɨ nɨpa'wirɨ aŋɨ' wia'mɨ'o' wigɨ' eŋi'naŋɨ' mɨxɨ' ina'yɨ' Soromono na'nɨ rɨnɨŋɨ'pimɨ emearɨ'na'
43010024	Judayɨ' a'mɨna'owa nɨwi'mearo mɨnɨ mɨnɨ xapɨxapɨ' numero re urɨgɨ'awixɨnɨ, “Gi'na' jɨwanɨŋoxɨ na'nɨ xe nɨjɨ'a' oimo'nɨ'poyɨnɨrɨ nearɨrɨ'a'rɨnɨ? Anɨŋɨ' yumɨ'i' neairɨ'a'ranɨ? Joxɨ Kiraisoxɨ, a'ma' yea'yɨ' neayimɨxemearɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'oxɨ eŋa'na'yɨ', sɨŋa'nɨ a'waŋɨ' nearɨneɨ.” urɨ'agɨ'a
43010025	Jisaso awamɨ re urɨŋɨnigɨnɨ, “Nionɨ rɨxa a'waŋɨ' searɨ'agɨ aiwɨ soyɨ'ne' ‘Nepa neararɨnɨ.’ nɨyaiwiro dɨŋɨ' mɨnɨkwɨ'roarɨŋoɨ. Emɨmɨ' gɨ' a'po e e'wɨnɨgɨnɨrɨ nɨrɨŋɨ' nionɨ yarɨŋa'pɨ sɨŋa'nɨ a'waŋɨ' ayɨ' orɨnɨ'nɨŋɨ' seararɨŋagɨ ai'
43010026	soyɨ'ne' gɨ' sipɨsipɨ'yɨ'ne'nɨŋɨ' mimo'nɨpa nerɨ na'nɨ nionɨ dɨŋɨ' mɨnɨkwɨ'roarɨŋoɨ.
43010027	Sipɨsipɨ' nionɨya'yɨ' gɨ' maŋɨ' arɨ'a' nɨniro nɨxɨ'darɨgɨ'a'rɨnɨ. Nionɨ ayo mi' nɨwo'mɨxɨrɨ
43010028	dɨŋɨ' anɨŋɨ' i'ni'na' ŋweapɨ'rɨ'a na'nɨ mɨnɨ wiarɨŋagɨ na'nɨ wi' anɨ'nɨpɨ'rɨ'a' menɨnɨ. Sipɨsipɨ' nionɨya'yɨ' nɨnɨwe'u' tɨ'nɨ ɨ'a' xɨrɨŋagɨ na'nɨ a'ma' gɨyɨ' nɨra'pɨpɨ'rɨ'a'rɨnɨ?
43010029	Gɨ' a'po sipɨsipɨ'yɨ' niapɨŋɨ'rɨnɨ. O a'ma' nɨyonɨ sea'yɨ e wimo'nɨŋagɨ na'nɨ nionɨya' gɨ' imo'nɨŋɨ'yɨ' a'po nɨnɨwe'ɨ' tɨ'nɨ enɨ ɨ'a' xɨrɨŋagɨ na'nɨ a'ma' gɨyɨ' ura'pɨpɨ'rɨ'a'rɨnɨ?
43010030	Nionɨ tɨ'nɨ a'po tɨ'nɨ axowawirɨnɨ.” urɨ'agɨ
43010031	Judayɨ' a'mɨna'owa xa'mɨ yanɨro egɨ'a'pa sɨ'ŋa' tɨ'nɨ Jisasomɨ opɨkianeyɨnɨro meaarɨŋagɨ'a
43010032	Jisaso re urɨŋɨnigɨnɨ, “Nionɨ emɨmɨ' a'po e e'wɨnɨgɨnɨrɨ nɨrɨŋɨ'pɨ obaxɨ' seai'wapɨyi'a'rɨnɨ. Gɨ'mɨnɨ gɨpɨ seai'wapɨyi'a'pɨ na'nɨ sɨ'ŋa' tɨ'nɨ nɨpɨkianɨro yarɨŋoɨ?” urɨ'agɨ
43010033	Judayɨ' a'mɨna'owa re urɨgɨ'awixɨnɨ, “Amɨpi' naŋɨ' joxɨ yarɨŋɨ'pɨ wi' na'nɨ sɨ'ŋa' tɨ'nɨ rɨpɨkianɨrɨ mɨyarɨŋwɨnɨ. Joxɨ aga a'ma'oxɨ eŋagɨ aiwɨ Ŋwɨ'a'onɨrɨnɨ'nɨŋɨ' nɨrɨnɨrɨŋɨ'pimɨ da'nɨ Gorɨxomɨ rɨperɨrɨ' umeararɨŋagɨ na'nɨ rɨpɨkianɨrɨ yarɨŋwɨnɨ.” urɨ'agɨ'a
43010034	Jisaso xɨ'omɨ wikɨ' wo'narɨgɨ'a'pɨ pɨyɨ'a' owe'poyɨnɨrɨ re urɨŋɨnigɨnɨ, “Segɨ' ŋwɨ' ikaxɨ' ea'nɨŋɨ'pimɨ Gorɨxo re rɨŋɨ'pɨ nɨrɨnɨrɨ mea'nɨpa renɨ, ‘Ŋwɨ'a'onɨ re rɨŋanigɨnɨ, “Seyɨ'ne' enɨ ŋwɨ'ae'yɨ'ne' imo'nɨŋoɨ.” rɨŋanigɨnɨ.’ nɨrɨnɨrɨ mea'nɨpa renɨ?
43010035	Soyɨ'ne' nɨjɨ'a'rɨnɨ. Xwɨyɨ'a' Bɨkwɨ'yo ea'nɨŋɨ'pɨ wi' surɨ'ma' rɨnɨpaxɨ' mimo'nɨnɨ. Ayɨna'nɨ Gorɨxo segɨ' arɨ'owamɨ ‘Seyɨ'ne' enɨ ŋwɨ'ae'yɨ'ne' imo'nɨŋoɨ.’ urɨŋɨ' eŋagɨ na'nɨ
43010036	soyɨ'ne' pi' na'nɨ a'po nɨnɨrɨ'pearɨ xwɨ'a' tɨ'yo nɨrowa're'napɨŋonɨ re seara'na', ‘Nionɨ Gorɨxomɨ xewaxonɨrɨnɨ.’ seara'na' pi' na'nɨ mɨxɨ' nɨnɨrɨro ‘Joxɨ Gorɨxomɨ rɨperɨrɨ' umearɨŋɨnɨ.’ nɨrarɨŋoɨ?
43010037	Nionɨ emɨmɨ' gɨ' a'po e e'wɨnɨgɨnɨrɨ nɨrɨŋɨ'pɨ mepa nerɨ'na'yɨ', dɨŋɨ' nɨnɨkwɨ'roro ‘Nepa orɨnɨ.’ mɨniaiwipa e'ɨ'rɨxɨnɨ.
43010038	E nɨsearɨrɨ aiwɨ nionɨ emɨmɨ' a'po e e'wɨnɨgɨnɨrɨ nɨrɨŋɨ'pɨ nepa nerɨ'na'yɨ', soyɨ'ne' xwɨyɨ'a' nionɨ seararɨŋa'pɨ arɨ'a' nɨniro dɨŋɨ' mɨnɨkwɨ'ropa nero ai' emɨmɨ' nionɨ yarɨŋagɨ sɨŋwɨ' nɨnanɨro na'nɨ dɨŋɨ' nɨnɨkwɨ'roro ‘Ayɨ' orɨnɨ.’ niaiwi'ɨ'rɨxɨnɨ. ‘A'po tɨ'nɨ nawi'nɨ imo'nɨgɨ'i'wau'rɨnɨ. Axowau'rɨnɨ.’ nɨniaiwiro nɨjɨ'a' imo'nɨpɨ'rɨ na'nɨ emɨmɨ' nionɨ yarɨŋa'pɨ dɨŋɨ' ɨkwɨ'ro'poyɨ.” urɨ'agɨ
43010039	xa'mɨ yanɨro egɨ'a'pa omɨ ɨ'a' oxɨraneyɨnɨro yarɨ'na' ananɨ e'ɨ' mu'roŋɨnigɨnɨ.
43010040	Jisaso a'mɨ nurɨ iniɨgɨ' Jodanɨ rapa'yo nɨxerɨ Jono xa'mɨ a'ma'yo wayɨ' umeaiŋe na'nɨ nurɨ e ŋweaŋa'na'
43010041	a'ma' obaxɨ' xɨ'o tɨ'ŋɨ' e na'nɨ nɨbɨro re rɨnayigɨ'awixɨnɨ, “Wayɨ' neameaiŋɨ' Jono emɨmɨ' wi' mepa nerɨ aiwɨ amɨpi' a'ma' ro na'nɨ rɨŋɨ'yɨ' rɨxa xɨxenɨ imo'nɨnɨ.” nɨrɨnayiro'na'
43010042	a'mɨ obaxɨ' wi' dɨŋɨ' wɨkwɨ'rogɨ'awixɨnɨ.
43011001	A'ma' wo, Betani da'ŋɨ' Rasarasoyɨ rɨnɨŋo sɨmɨxɨ' yarɨ'na' —Aŋɨ' ayɨ' xɨ'o xegɨ' xexɨrɨ'mea'i'pau' Mariai' tɨ'nɨ xɨnapi' Matai' tɨ'nɨ i'pau'ya' aŋɨ' enɨ erɨnɨ. Mariai' ayɨ' apɨxɨ' rɨ'wɨ'yo A'mɨna'oya' sɨkwɨ'yo werɨxɨ' nɨwiwayɨmo'ma'na' dɨ'a' tɨ'nɨ kwɨ'rɨŋi'rɨnɨ. I'mɨ xexɨrɨ'mea'o Rasaraso sɨmɨxɨ' wiarɨŋagɨ na'nɨ
43011002	A'ma' wo, Betani da'ŋɨ' Rasarasoyɨ rɨnɨŋo sɨmɨxɨ' yarɨ'na' —Aŋɨ' ayɨ' xɨ'o xegɨ' xexɨrɨ'mea'i'pau' Mariai' tɨ'nɨ xɨnapi' Matai' tɨ'nɨ i'pau'ya' aŋɨ' enɨ erɨnɨ. Mariai' ayɨ' apɨxɨ' rɨ'wɨ'yo A'mɨna'oya' sɨkwɨ'yo werɨxɨ' nɨwiwayɨmo'ma'na' dɨ'a' tɨ'nɨ kwɨ'rɨŋi'rɨnɨ. I'mɨ xexɨrɨ'mea'o Rasaraso sɨmɨxɨ' wiarɨŋagɨ na'nɨ
43011003	xɨnapɨxanɨŋi'pau' Jisaso tɨ'ŋɨ' e na'nɨ xwɨyɨ'a' re urowa'rɨgɨ'isixɨnɨ, “A'mɨna'oxɨnɨ, arɨ'a' eɨ. A'ma' joxɨ dɨŋɨ' sɨxɨ' uyarɨŋoyɨ' sɨmɨxɨ' yarɨnɨ.” urowa'rɨ'agɨ'i ai'
43011004	Jisaso arɨ'a' e nɨwirɨ'na' re rɨŋɨnigɨnɨ, “Sɨmɨxɨ' o yarɨŋɨ'pɨ nɨpenɨ na'nɨmanɨ. A'ma'yɨ' eŋɨ' sɨxɨ' ea'nɨŋɨ' Gorɨxoya' sɨŋwɨ' wɨnanɨrɨ ero Gorɨxomɨ xewaxonɨ yayɨ' sea'yɨ e da'nɨ nɨmeanɨrɨ ero epɨ'rɨ'a na'nɨ sɨmɨxɨ' apɨ wi'meaŋɨ'rɨnɨ.” urɨŋɨnigɨnɨ.
43011005	Jisaso Matai'mɨ tɨ'nɨ xɨnanɨŋi'mɨ tɨ'nɨ i'pau'mɨ xexɨrɨ'mea'o Rasarasomɨ tɨ'nɨ ayo dɨŋɨ' sɨxɨ' nuyirɨ aiwɨ
43011006	“Rasaraso sɨmɨxɨ' yarɨnɨ.” urɨ'agɨ'a arɨ'a' nɨwirɨ'na' a'mɨ sɨ'a' wɨyau' xɨ'o ŋweaŋe ŋweaŋɨnigɨnɨ.
43011007	E nɨŋweaŋɨsa'na' xegɨ' wiepɨsarɨŋowamɨ re urɨŋɨnigɨnɨ, “A'mɨ Judia pɨropenɨsɨ'yo na'nɨ owaneyɨ.” urɨ'agɨ
43011008	wiepɨsarɨŋowa re urɨgɨ'awixɨnɨ, “Neare'wapɨyarɨŋoxɨnɨ, ayɨ' xa'mɨ sɨ'ŋa' tɨ'nɨ rɨpɨkianɨrɨ egɨ'e na'nɨ a'mɨ numɨnɨrɨ rɨneararɨŋɨnɨ?” urɨ'agɨ'a xɨ'o ikwa'wɨyi'nɨŋɨ' imo'nɨŋagɨ na'nɨ
43011009	ewayɨ' xwɨyɨ'a' re urɨŋɨnigɨnɨ, “Sogwɨ' ɨ'wiapɨ'e da'nɨ we'e na'nɨ awa' we' wu'kau' sɨkwɨ' wau' tɨ'ŋɨ'rɨnɨ. A'ma' ikwa'wɨyi'na' aŋɨ' nerɨ'na' na' ea'narɨgɨ'a'manɨ. Xwɨ'a' tɨ'yo wɨ'a' o'kiŋagɨ na'nɨ sɨŋwɨ' pi'ra'nɨŋɨ' nɨwɨnaxɨ'da nuro na'nɨ na' ea'narɨgɨ'a'manɨ.
43011010	E nerɨ ai' a'ma' a'rɨ'wɨyimɨ aŋɨ' nerɨ'na' na' ea'narɨgɨ'a'rɨnɨ. Sɨŋwɨ' nɨwɨga upɨ'rɨ wɨ'a' mo'kiŋagɨ na'nɨ na' ea'narɨgɨ'a'rɨnɨ.” nurɨrɨ ayɨ' re oyaiwi'poyɨnɨrɨ “Gorɨxo wimo'narɨŋɨ'pɨ nɨxɨ'dɨrɨ'na' ayɨ' ikwa'wɨyi'na' aŋɨ' nemerɨ'na'nɨŋɨ' rɨ'a imo'nɨnɨ?” oyaiwi'poyɨnɨrɨ
43011011	e nurɨma'na' awamɨ re urɨŋɨnigɨnɨ, “Negɨ' nɨkumɨxɨnɨrɨ emearɨŋwa'o Rasaraso sɨmɨxɨ' nerɨ sa' wenɨ. E nerɨ ai' nionɨ saiwia'rɨ' wimɨnɨrɨ warɨŋɨnɨ.” urɨ'agɨ
43011012	wiepɨsarɨŋowa re urɨgɨ'awixɨnɨ, “A'mɨna'oxɨnɨ, sa sa'nɨ nɨwerɨ'na' ananɨ naŋɨ' imo'nɨnɨŋoɨ.” nurɨro
43011013	awa “Rasaraso sa sa' weŋagɨ na'nɨ rɨ'a neararɨnɨ?” nɨyaiwiro e urɨ'agɨ'a ai' Rasaraso rɨxa pe'ɨ' na'nɨ i'nɨmɨ nurɨrɨ na'nɨ
43011014	a'mɨ nɨpɨkwɨnɨ sɨŋa'nɨ a'waŋɨ' re urɨŋɨnigɨnɨ, “Rasaraso rɨxa pɨyɨ'rɨnɨ.
43011015	E nerɨ ai' soyɨ'ne' sɨŋwɨ' wɨnɨpɨ'rɨ'pɨ na'nɨ yayɨ' ninarɨnɨ. O sɨmɨxɨ' yarɨ'na' nionɨ xɨ'o tɨ'nɨ mɨŋwea'a' eŋagɨ na'nɨ soyɨ'ne' nionɨ emɨ'a'pɨ sɨŋwɨ' nɨnanɨro'na' dɨŋɨ' nɨkwɨ'ropɨ'rɨ na'nɨ yayɨ' ninarɨnɨ. O tɨ'ŋɨ' e na'nɨ owaneyɨ.” urɨ'agɨ
43011016	Tomaso —O xegɨ' yoɨ' a'mɨ bɨ Didimasoyɨ rarɨgɨ'orɨnɨ. O xɨ'o tɨ'nɨ wiepɨsarɨŋɨ' wɨ'amɨ re urɨŋɨnigɨnɨ, “O tɨ'nɨ nawi'nɨ peanɨ'wa' na'nɨ none enɨ owaneyɨ.” urɨŋɨnigɨnɨ.
43011017	Jisaso Rasarasoya' aŋɨ' tɨ'ŋɨ' e na'nɨ aŋwɨ e nɨbɨrɨ'na' arɨ'a' re wiŋɨnigɨnɨ, “O rɨxa nɨperɨ xwa'rɨpa'yo tɨgɨ'a'mɨ eŋa'na' sɨ'a' wɨyau' wɨyau' pwe'ɨ'rɨnɨ.” arɨ'a' e wiŋɨnigɨnɨ.
43011018	Aŋɨ' Rasarasoya' Betaniyɨ rɨnɨŋe Jerusaremɨ da'nɨ ai'wɨmɨmanɨ. Sa kiromita wau' wo imo'nɨŋerɨnɨ.
43011019	Ayɨna'nɨ Judia pɨropenɨsɨ'yo da'ŋɨ' obaxɨ' wi' xexɨrɨ'mea'o Rasaraso pe'ɨ' na'nɨ Matai'mɨ tɨ'nɨ Mariai'mɨ tɨ'nɨ i'pau'mɨ ogaŋɨ' wianɨro na'nɨ nɨbɨro i'pau' tɨ'nɨ ŋweaŋa'na'
43011020	Matai' “Jisaso barɨnɨ.” rɨnarɨŋagɨ'a arɨ'a' nɨwirɨ o'ɨ' e wirɨmiaumɨnɨrɨ nurɨ xɨnanɨŋi' Mariai' sɨnɨ aŋɨ'yo ŋweaŋa'na'
43011021	i' Jisasomɨ re ure'meaŋɨnigɨnɨ, “A'mɨna'oxɨnɨ, joxɨ re nɨŋwearɨ sɨŋwɨrɨyɨ', gɨ' nɨrɨxɨ'mea'o nɨpe'mɨnɨrɨ eŋɨ'manɨ.
43011022	E nerɨ ai' nii'nɨ re nipɨmo'narɨnɨ, ‘Gorɨxomɨ pi' pi' na'nɨ yarɨŋɨ' wi'ɨ'yɨ' agwɨ ai' ananɨ xɨxenɨ siinɨŋoɨ.’ nipɨmo'narɨnɨ.” urɨ'agɨ
43011023	Jisaso re urɨŋɨnigɨnɨ, “Dɨxɨ' rɨrɨxɨ'mea'o a'mɨ nɨwia'pɨ'nɨmeanɨŋoɨ.” urɨ'agɨ
43011024	Matai' re urɨŋɨnigɨnɨ, “O sɨ'a' yoparɨ'yi a'ma' nɨ'nɨ nɨwia'pɨ'nɨmearo'na' o enɨ wia'pɨ'nɨmeanɨ'a'pɨ na'nɨ nii'nɨ nɨjɨ'a'rɨnɨ.” urɨ'agɨ
43011025	Jisaso re urɨŋɨnigɨnɨ, “A'ma' pɨyɨ' egɨ'a'yɨ' a'mɨ nɨwia'pɨ'nɨmearo sɨŋɨ' epɨ'rɨ na'nɨ dɨŋɨ' sɨxɨ' umi'moarɨŋa'yɨ', ayɨ' nionɨrɨnɨ. Nionɨ dɨŋɨ' nɨkwɨ'ro'ɨ'a' gɨyɨ' gɨyɨ' nɨpero ai' a'mɨ sɨŋɨ' upɨ'rɨ'a'rɨnɨ.
43011026	A'ma' sɨŋɨ' nero dɨŋɨ' nɨkwɨ'ro'ɨ'a' gɨyɨ' gɨyɨ' wi' anɨ'nɨpɨ'rɨ'a' menɨnɨ. Ji'xɨ dɨŋɨ' nɨnɨkwɨ'rorɨ ‘O nepa rɨ'a nɨrarɨnɨ?’ rɨniaiwiarɨŋɨnɨ?” urɨ'agɨ
43011027	i' re urɨŋɨnigɨnɨ, “Oyɨ, A'mɨna'oxɨnɨ, nii'nɨ joxɨ dɨŋɨ' nɨrɨkwɨ'rorɨ re siaiwiarɨŋɨnɨ, ‘Kiraisoxɨ, niai'wɨ' Gorɨxoya'oxɨrɨ'anɨ? Eŋi'na' da'nɨ re rɨgɨ'oxɨrɨ'anɨ, “Arɨ'owaya' xwɨ'a' piaxɨ'yo da'nɨ a'ma' wo yea'yɨ' neayimɨxemeanɨ'a na'nɨ iwiaronɨ'a'rɨnɨ.” rɨgɨ'oxɨrɨ'anɨ?’ siaiwiarɨŋɨnɨ.” urɨŋɨnigɨnɨ.
43011028	E nurɨmi' nurɨ xɨnanɨŋi' Mariai'mɨ “Eɨnɨ.” nurɨrɨ yumɨ'i' re urɨŋɨnigɨnɨ, “Neare'wapɨyarɨŋo nɨre'mo'napɨrɨ ji'xɨ na'nɨ ‘Obɨnɨ.’ rarɨnɨ.” urɨ'agɨ
43011029	i' arɨ'a' e nɨwirɨ'na' aŋɨ'nɨ nɨwia'pɨ'nɨmea'mɨ Jisaso tɨ'ŋɨ' e na'nɨ uŋɨnigɨnɨ.
43011030	Jisaso sɨnɨ aŋɨ' e mɨre'mo'napɨ' sɨnɨ Matai' tɨ'nɨ o'ro'rɨ' inɨ'i'e ŋweaŋa'na'
43011031	Judayɨ' aŋɨ'yo Mariai' tɨ'nɨ nawi'nɨ nɨŋwea'ma'na' ogaŋɨ' wiarɨgɨ'a'yɨ' i' aŋɨ'nɨ nɨwia'pɨ'nɨmea'mɨ peyea'agɨ nɨwɨnɨro xexɨrɨ'mea'oya' xwa'rɨpa'yo a'mɨxɨ'a' emɨnɨrɨ na'nɨ warɨnɨrɨ nu'mɨ u'agɨ'a
43011032	Mariai' Jisaso roŋe nɨre'morɨ nɨwɨnɨrɨ'na' xɨ'oya' sɨkwɨ' tɨ'ŋɨ' e nɨpɨ'ki'nɨmearɨ re urɨŋɨnigɨnɨ, “A'mɨna'oxɨnɨ, joxɨ re nɨŋwearɨ sɨŋwɨrɨyɨ', gɨ' nɨrɨxɨ'mea'o pe'mɨnɨrɨ eŋɨ'manɨ.” urɨ'agɨ
43011033	Jisaso i' a'mɨxɨ'a' yarɨŋagɨ nɨwɨnɨrɨ Judayɨ' i' tɨ'nɨ barɨgɨ'a'yɨ' enɨ a'mɨxɨ'a' yarɨŋagɨ'a nɨwɨnɨrɨ wa' nɨwunɨrɨ xwioxɨ'yo da'nɨ dɨŋɨ' rɨ'a' uxearɨŋagɨ
43011034	re urɨŋɨnigɨnɨ, “Seyɨ'ne' omɨ ge tɨgɨ'awixɨnɨ?” urɨ'agɨ re urɨgɨ'awixɨnɨ, “A'mɨna'oxɨnɨ, nɨbɨrɨ sɨŋwɨ' wɨneɨ.” urɨ'agɨ'a
43011035	Jisaso enɨ ŋwɨ' eaŋɨnigɨnɨ.
43011036	Ŋwɨ' ea'agɨ Judayɨ' sɨŋwɨ' e nɨwɨnɨro re rɨgɨ'awixɨnɨ, “Omɨ aga dɨŋɨ' sɨxɨ' uyiŋo eŋagɨ na'nɨ rɨ'a eaarɨnɨ?” rarɨ'na'
43011037	wi' re rɨgɨ'awixɨnɨ, “A'ma' royɨ' sɨŋwɨ' supa'rɨŋomɨ sɨŋwɨ' mɨwoxoapa eŋɨ'ranɨ? Rasaraso sɨnɨ sɨŋɨ' eŋɨ'mɨ nɨbɨrɨ sɨŋwɨrɨyɨ', pɨyɨ' mepa oenɨrɨ sɨŋɨ' imɨxɨmɨnɨrɨ mepa epaxɨ'rɨ'anɨ?” rɨgɨ'awixɨnɨ.
43011038	Jisaso a'mɨ wa' bɨ nɨwunɨrɨ'na' oya' xwa'rɨpa' —Awa' sɨ'ŋa' o'ɨ'yi eŋagɨ na'nɨ sɨ'ŋa' wo pɨ'roa'rɨnɨŋɨ'wa'rɨnɨ. Awa' tɨ'ŋɨ' e nɨre'morɨ
43011039	re rɨŋɨnigɨnɨ, “Sɨ'ŋa' ro rɨwo'mo'poyɨ.” ura'na' peŋomɨ xexɨrɨ'mea'i' Matai' re urɨŋɨnigɨnɨ, “A'mɨna'oxɨnɨ, nene omɨ tɨŋwae' da'nɨ sɨ'a' wɨyau' wɨyau' rɨxa o'rɨŋɨ' eŋagɨ na'nɨ rɨxa pɨyaŋɨ' neaeanɨŋoɨ.” urɨ'agɨ
43011040	Jisaso re urɨŋɨnigɨnɨ, “Nionɨ re mɨrɨrɨpa re'anigɨnɨ, ‘Ji'xɨ dɨŋɨ' nɨnɨkwɨ'rorɨ'na'yɨ', eŋɨ' ea'nɨŋɨ' Gorɨxoya'pɨ sɨŋwɨ' wɨnɨrɨ'ɨnɨ.’ mɨrɨrɨpa re'anigɨnɨ?” urɨ'agɨ
43011041	wa sɨ'ŋa' emɨ rɨwo'mo'a'na' Jisaso aŋɨ'namɨ sɨŋwɨ' nana'nɨrɨ re rɨŋɨnigɨnɨ, “A'poxɨnɨ, Rasaraso na'nɨ rɨxɨŋɨ' wurɨyi'a'pɨ arɨ'a' ni'agɨ na'nɨ yayɨ' siarɨŋɨnɨ.
43011042	Nionɨ rɨxɨŋɨ' rɨra'na'yɨ', joxɨ i'ni'na' arɨ'a' niarɨŋagɨ na'nɨ nionɨ nɨjɨ'a' aiwɨ oxɨ' apɨxɨ' re rogɨ'a' tɨ' dɨŋɨ' nɨnɨkwɨ'roro ‘Gorɨxo urowa're'napɨŋorɨ'anɨ?’ oniaiwi'poyɨnɨrɨ rɨrarɨŋɨnɨ.” nɨrɨma'na' re eŋɨnigɨnɨ.
43011043	Eŋɨ' tɨ'nɨ nɨrɨrɨ rɨ'aiwa' re rɨŋɨnigɨnɨ, “Rasarase, ɨ'wiapeɨ.” ra'na'
43011044	re eŋɨnigɨnɨ. Peŋo ɨ'wiapɨŋɨnigɨnɨ. Peŋo ɨ'wiapa'na' i'rɨkwɨ' wi' we'yo tɨ'nɨ sɨkwɨ'yo tɨ'nɨ xopɨxopɨ' ro'nɨrɨ rapɨrapɨ' wu' tɨ'nɨ mɨŋɨ'yo xopɨxopɨ' ro'nɨrɨ eŋagɨ na'nɨ Jisaso re urɨŋɨnigɨnɨ, “Xopɨxopɨ' ro'nɨŋɨ'yɨ' i'kwɨ'kwea'mɨ' nɨwiro wa'rɨ'poyɨ.” urɨŋɨnigɨnɨ.
43011045	Judayɨ' obaxɨ' wi' Mariai' tɨ'ŋɨ' e na'nɨ bɨ'a'yɨ' Jisaso e e'agɨ nɨwɨnɨro omɨ dɨŋɨ' wɨkwɨ'ro'agɨ'a aiwɨ
43011046	wi' Parisiowa tɨ'ŋɨ' e na'nɨ nuro Jisaso e'ɨ'pɨ na'nɨ a'waŋɨ' urɨ'agɨ'a na'nɨ
43011047	Apaxɨ'pa'nɨŋɨ' imo'nɨgɨ'a' xwe'owa tɨ'nɨ Parisiowa tɨ'nɨ Jisaso na'nɨ xwɨyɨ'a' imɨxanɨro na'nɨ Judayɨ' meba'owamɨ awi' neaa'rɨro re nɨrɨga ugɨ'awixɨnɨ, “A'ma' oyɨ' emɨmɨ' aya' wi' yarɨŋagɨ na'nɨ arɨre yanɨ'wa'rɨnɨ?” nɨra nurɨ'na'
43011048	re rɨnɨgɨ'awixɨnɨ, “None o xegɨ' yarɨŋɨ'pɨ xe anɨŋɨ' ne'ra ounɨrɨ sɨŋwɨ' nɨwɨna'rɨrɨ'na'yɨ', a'ma' nɨ'nɨ omɨ dɨŋɨ' nɨwɨkwɨ'roro nero'na' Romɨ da'ŋɨ'yo —A'ma' Romɨyɨ' rɨnɨgɨ'a'yɨ' Judayɨ' sɨmaŋwɨ'yo'nɨŋɨ' i'nɨmɨ wurɨ'nɨgɨ'a'yɨ'rɨnɨ. ‘A'ma' ayo mɨxɨ' oxɨ'dowa'raneyɨ.’ rarɨ'na' ayɨ' nɨbɨro negɨ' aŋɨ' rɨdɨyowa' yarɨŋwa'iwa' pɨpɨnamɨ' ero negɨ' a'ma'yo enɨ xwɨrɨ'a' ikɨxero epɨ'rɨxɨnɨrɨ na'nɨ arɨ yanɨ'wa'rɨ'anɨ?” rɨnarɨ'na'
43011049	wigɨ'yɨ' wo, Kaiapasoyɨ rɨnɨŋo —O xwiogwɨ' omɨ da'nɨ apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋorɨnɨ. O nɨwia'pɨ'nɨmearɨ mɨxɨ' nurɨrɨ re urɨŋɨnigɨnɨ, “Soyɨ'ne' aga nɨjɨ'a' bɨ mimo'nɨgɨ'oyɨ'ne'rɨnɨ.
43011050	Rɨpɨ na'nɨ enɨ dɨŋɨ' neŋwɨpero mɨmoarɨŋoɨ, ‘Negɨ' a'ma' nɨ'nɨ pepɨ'rɨxɨnɨrɨ ayɨ' rɨ'nɨŋɨ' meaanɨrɨ e'ɨ'a'pɨ na'nɨ a'ma' na' wonɨ rɨ'nɨŋɨ' apɨ nɨmearɨ nɨperɨ'na'yɨ', negɨ' dɨŋɨ'yo da'nɨ naŋɨ'rɨnɨ.’ mɨmoarɨŋoɨ.” urɨŋɨnigɨnɨ.
43011051	O rɨŋɨ'pɨ xegɨ' dɨŋɨ'yo da'nɨ mɨrɨŋɨnigɨnɨ. O xwiogwɨ' omɨ da'nɨ apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋo eŋagɨ na'nɨ wɨ'a' nɨro'kiamorɨ re'nɨŋɨ' rɨŋɨnigɨnɨ, “Jisaso negɨ' Judayo arɨra' nɨwirɨ'na' upeinɨŋoɨ.
43011052	Negɨ' Judayɨ' na'nɨnɨ marɨ'a'ɨ, Gorɨxoya' niai'wɨ' imo'nɨgɨ'a' amɨ gɨmɨ ŋweagɨ'a'yɨ' enɨ a'ma' axɨ'yɨ'nɨŋɨ' imo'nɨpɨ'rɨ'a na'nɨ upeinɨŋoɨ.” e'nɨŋɨ' rɨ'agɨ na'nɨ
43011053	sɨ'a' ayimɨ da'nɨ xɨ'omɨ pɨkianɨro na'nɨ mekaxɨ' nɨra ugɨ'awixɨnɨ.
43011054	Jisaso xɨ'omɨ pɨkianɨro mekaxɨ' nɨra warɨŋagɨ'a na'nɨ Judayɨ' tɨ'ŋɨ' e a'mɨ sɨŋa'nɨŋe memepa nerɨ a'ma' dɨŋɨ' meaŋɨ' tɨ'ŋɨ'mɨnɨ omɨŋɨ' tɨ'ŋɨ' e na'nɨ nurɨ aŋɨ' onɨmia' bɨ Ipɨremɨyɨ rɨnɨŋɨ'pimɨ xegɨ' wiepɨsarɨŋowa tɨ'nɨ nawi'nɨ ŋweaŋa'na'
43011055	sɨ'a' Aŋɨ'najo Neamu'roagoɨ rɨnɨŋɨ'yi aŋwɨ e imo'nɨŋagɨ na'nɨ a'ma' obaxɨ' sɨ'a' ayi sɨnɨ mimo'nɨpa eŋa'na' Judayɨ' wigɨ' yarɨgɨ'a'pa Gorɨxo oneami'mɨnɨrɨ igɨ'a' ea'nanɨro na'nɨ wigɨ' omɨŋɨ' tɨ'ŋɨ'mɨnɨ pɨ'nɨ nɨwia'rɨmɨ Jerusaremɨyo na'nɨ nuro
43011056	e da'nɨ Jisaso na'nɨ pɨ'a' nemero aŋɨ' rɨdɨyowa' yarɨgɨ'iwa'ya' a'kɨŋa'yo i'nɨrɨwa'mɨnɨ e'ɨ' nɨromero'na' re nɨrɨga ugɨ'awixɨnɨ, “ ‘O aiwa' rɨpɨ na'nɨ wi' mɨbɨpa epaxɨ'rɨnɨ.’ rɨseaimo'narɨnɨ?” nɨrɨga ugɨ'awixɨnɨ.
43011057	Apaxɨ'pa'nɨŋɨ' imo'nɨgɨ'a' xwe'owa tɨ'nɨ Parisiowa tɨ'nɨ Jisasomɨ ɨ'a' oxɨraneyɨnɨro'na' re rɨna'rɨgɨ'a' eŋagɨ na'nɨ “Jisaso ge ge ŋweaŋagɨ a'ma' go go nɨwɨnɨrɨ'na' nɨbɨro a'waŋɨ' nearɨ'ɨ'rɨxɨnɨ.” rɨna'rɨgɨ'a' eŋagɨ na'nɨ e nɨrɨga ugɨ'awixɨnɨ.
43012001	Jisaso sɨ'a' Aŋɨ'najo Neamu'roagoɨ rɨnɨŋɨ'yi imo'nɨnɨ'a na'nɨ sɨ'a' we' wɨ'u'mɨ da'ŋɨ' wo sɨnɨ eŋa'na' o aŋɨ' Betaniyɨ rɨnɨŋe Rasaraso, a'mɨ sɨŋɨ' imɨxɨŋo ŋweaŋɨ'pimɨ na'nɨ nurɨ ŋweaŋa'na'
43012002	a'ma' aŋɨ' apimɨ da'ŋɨ' wi' aiwa' Jisaso na'nɨ rɨ'a' nɨyearo Matai' aiwa' nɨxerɨ yaŋɨ' nɨwia warɨ'na' Rasaraso a'ma' Jisaso tɨ'nɨ aiwa' narɨgɨ'a'yɨ' tɨ'nɨ nawi'nɨ nɨŋwea'ma'na' aiwa' narɨ'na' re eŋɨnigɨnɨ.
43012003	Mariai' werɨxɨ' awiaxɨ' nɨgwɨ' xwe' roŋɨ' wa' —Sɨxɨ' wɨ'xau' eŋa'na' xegɨ' saŋɨ' kiro wo imo'nɨpaxɨ'wa'rɨnɨ. Awa' nɨmearɨ Jisasomɨ sɨkwɨ' sosɨ'a'yo niwayɨmo'ma'na' xegɨ' dɨ'a' tɨ'nɨ kwɨkwɨ'rɨmɨ' yarɨ'na' xegɨ' sinadɨŋɨ' a'ma' aŋiwa'mɨ ŋweagɨ'a'yo nɨyonɨ weaa'rɨ'agɨ ai'
43012004	Isɨkariotɨ da'ŋɨ' Judaso —O wiepɨsarɨŋowa enɨ worɨnɨ. Jisaso na'nɨ mɨyɨ' wurɨmɨ'a'nɨrɨ imo'nɨŋo, ayɨ' orɨnɨ. O nɨwia'pɨ'nɨmearɨ re rɨŋɨnigɨnɨ,
43012005	“Pi' na'nɨ werɨxɨ' dɨŋɨ' naŋɨ' eaarɨŋɨ' awa' a'ma'yo K300.00 na'nɨ bɨ' nerane nɨgwɨ' mea'wa'pɨ a'ma' uyi'peayɨ'yo arɨra' wianɨ na'nɨ mɨnɨ mɨwipa re'wɨnɨ?” rɨŋɨnigɨnɨ.
43012006	O uyi'peayɨ'yo dɨŋɨ' sɨpi' nɨwirɨ na'nɨ e murɨ' ɨ'wɨ' meaarɨŋorɨnɨ. Ayɨna'nɨ nɨgwɨ' wowɨ'yɨ' o ɨ'a' nɨxɨrɨrɨ na'nɨ nɨgwɨ' wa tɨ'a'pɨ bɨ ɨ'wɨ' meaarɨŋo eŋagɨ na'nɨ e rɨ'agɨ
43012007	Jisaso re rɨŋɨnigɨnɨ, “I' niarɨŋɨ'pɨ xe owinɨrɨ sɨŋwɨ' wɨnɨ'poyɨ. Sɨ'a' nionɨ nɨtɨpɨ'rɨ'a'yimɨ e na'nɨ xe oxɨrɨnɨ.
43012008	A'ma' uyi'peayɨ' sɨnɨ seyɨ'ne' tɨ'nɨ anɨŋɨ' ŋweapɨ'rɨ'a' eŋagɨ na'nɨ ayo gi'nɨ gi'na' ‘Arɨra' owianeyɨ.’ nɨseaimo'nɨrɨ'na'yɨ', ananɨ arɨra' wipaxɨ'rɨnɨ. E nerɨ aiwɨ nionɨ seyɨ'ne' tɨ'nɨ nawi'nɨ anɨŋɨ' re ŋwea'mɨ'a' meŋagɨ na'nɨ seararɨŋɨnɨ.” urɨŋɨnigɨnɨ.
43012009	Judayɨ' obaxɨ' “Jisaso aŋɨ' apimɨ ŋweanɨ.” rɨnarɨŋagɨ'a arɨ'a' nɨwiro Jisasomɨnɨ sɨŋwɨ' wɨnanɨro marɨ'a'ɨ, Rasaraso, sɨŋɨ' imɨxɨŋomɨ enɨ wɨnanɨro bɨ'agɨ'a aiwɨ
43012010	Apaxɨ'pa'nɨŋɨ' imo'nɨgɨ'a' xwe'owa xwɨyɨ'a' nimɨxɨro “Rasarasomɨ enɨ pɨki'wanɨgɨnɨ.” rɨnɨgɨ'awixɨnɨ.
43012011	Jisaso Rasaraso pɨyomɨ sɨŋɨ' imɨxɨŋɨ' eŋagɨ na'nɨ Judayɨ' obaxɨ' wigɨ' a'mɨna'owa tɨ'a'mɨnɨ pɨ'nɨ nɨwia'rɨmɨ nuro Jisasomɨ dɨŋɨ' wɨkwɨ'roarɨŋagɨ'a sɨŋwɨ' nɨwɨnɨro na'nɨ e nɨrɨnɨro mekaxɨ' megɨ'awixɨnɨ.
43012012	A'ma' obaxɨ' aiwa' sɨ'a' Aŋɨ'najo Neamu'roagoɨ rɨnɨŋɨ'yi na'nɨ imɨxarɨgɨ'a'pɨ na'nɨ Jerusaremɨyo epɨ'royɨ' egɨ'a'yɨ' sa' wegɨ'a' wɨ'a'pɨ tɨ'nɨ arɨ'a' re wigɨ'awixɨnɨ, “Jisaso Jerusaremɨyo re na'nɨ barɨnɨ.” arɨ'a' e nɨwiro
43012013	i'rɨmɨŋɨ' eaarɨgɨ'a'yɨ' wi' nɨdoro o tɨ'nɨ o'ɨ' e o'ro'rɨ' inanɨro na'nɨ nɨmea'mɨ nuro'na' apɨ' re nɨra ugɨ'awixɨnɨ, “Gorɨxomɨ sea'yɨ e oumeaneyɨ. A'ma' Gorɨxo urowa're'napɨŋɨ' royɨ' oya' dɨŋɨ' tɨ'nɨ sea'yɨ e oimo'nɨnɨ. O mɨxɨ' ina'yɨ' Isɨrerene negorɨnɨ.” O tɨ'nɨ o'ɨ' e o'ro'rɨ' inanɨro apɨ' e nɨra warɨ'na'
43012014	Jisaso Bɨkwɨ'yo re nɨrɨnɨrɨ ea'nɨŋɨ'pɨ tɨ'nɨ xɨxenɨ eŋɨnigɨnɨ, “Saionɨ —Jerusaremɨ na'nɨ dɨ'wɨ' yoɨ' bɨ Saionɨrɨnɨ. Apimɨ ŋwea'yɨ'ne' sɨŋwɨ' wɨnɨ'poyɨ. Segɨ' mɨxɨ' ina'yo dogi' sɨpɨkɨ'yo nɨŋwea'ma'na' iwo barɨŋagɨ na'nɨ amɨpi' wi' na'nɨ wa'yɨ' mepanɨ.” nɨrɨnɨrɨ ea'nɨŋɨ'pɨ tɨ'nɨ xɨxenɨ o dogi' sɨpɨkɨ' wo nɨmearɨ sea'yɨ e nɨxeŋwearɨ nɨmea'mɨ bɨŋɨnigɨnɨ. E e'agɨ aiwɨ
43012015	Jisaso Bɨkwɨ'yo re nɨrɨnɨrɨ ea'nɨŋɨ'pɨ tɨ'nɨ xɨxenɨ eŋɨnigɨnɨ, “Saionɨ —Jerusaremɨ na'nɨ dɨ'wɨ' yoɨ' bɨ Saionɨrɨnɨ. Apimɨ ŋwea'yɨ'ne' sɨŋwɨ' wɨnɨ'poyɨ. Segɨ' mɨxɨ' ina'yo dogi' sɨpɨkɨ'yo nɨŋwea'ma'na' iwo barɨŋagɨ na'nɨ amɨpi' wi' na'nɨ wa'yɨ' mepanɨ.” nɨrɨnɨrɨ ea'nɨŋɨ'pɨ tɨ'nɨ xɨxenɨ o dogi' sɨpɨkɨ' wo nɨmearɨ sea'yɨ e nɨxeŋwearɨ nɨmea'mɨ bɨŋɨnigɨnɨ. E e'agɨ aiwɨ
43012016	axi'na'yɨ' wiepɨsarɨŋowa xɨ'o yarɨŋɨ'pɨ na'nɨ “Ayɨ' na'nɨ rɨ'a yarɨnɨ?” mɨyaiwi' majɨ'a' ne'ra nu'ɨ'asa'na' Jisaso rɨxa nikɨ'nɨrɨ nɨwia'pɨ'nɨmea'mɨ aŋɨ'namɨ na'nɨ nɨpeyima'na' eŋa'na' xɨ'o na'nɨ e nɨrɨnɨrɨ ea'nɨŋɨ'pɨ na'nɨ dɨŋɨ' winɨrɨ a'ma' ayɨ' xɨ'omɨ sea'yɨ e numero wigɨ'a'pɨ na'nɨ enɨ dɨŋɨ' winɨrɨ egɨ'awixɨnɨ.
43012017	A'ma' Jisaso Rasaraso xwa'rɨpa'yo weŋa'na' “Ɨ'wiapeɨ.” nurɨrɨ sɨŋɨ' imɨxarɨ'na' xɨ'o tɨ'nɨ e nɨŋwearo sɨŋwɨ' wɨnarogɨ'a'yɨ' o e'ɨ'pɨ na'nɨ repɨyɨ' nɨwie'ra emearɨŋagɨ'a na'nɨ
43012018	a'ma' epɨ'royɨ' egɨ'a'yɨ' emɨmɨ' xɨ'o eŋɨ' apɨ na'nɨ repɨyɨ' ne'ra warɨŋagɨ'a arɨ'a' wi'ɨ'a' eŋagɨ na'nɨ o tɨ'nɨ o'ɨ' e o'ro'rɨ' inanɨro na'nɨ ugɨ'awixɨnɨ.
43012019	Ayɨna'nɨ Parisiowa re rɨnɨgɨ'awixɨnɨ, “Sɨŋwɨ' wɨnɨ'poyɨ. A'ma' obaxɨ' tɨ'nɨ barɨŋagɨ'a na'nɨ none o na'nɨ rɨna'rɨ'wa'pɨ arɨge yanɨ'wɨnɨ? Sɨŋwɨ' wɨnɨ'poyɨ. Oxɨ' apɨxɨ' sɨ'wi' niai'wɨ' nɨ'nɨ omɨ rɨxa nu'mɨ barɨŋoɨ.” rɨnɨgɨ'awixɨnɨ.
43012020	A'ma' sɨ'a' aiwa' apɨ imɨxarɨgɨ'a'pimɨ Gorɨxomɨ sea'yɨ e umeanɨro na'nɨ u'ɨ'a'yɨ' wi' a'ma' Gɨrikɨyɨ rɨnɨŋɨ'yɨ'rɨnɨ.
43012021	Ayɨ' Piripomɨ —O wiepɨsarɨŋowa wo aŋɨ' Betɨsaida rɨnɨŋɨ' Gariri pɨropenɨsɨ'yo ikwɨ'ro'nɨŋɨ'pimɨ da'ŋorɨnɨ. Ayɨ' omɨ nɨwi'mearo rɨxɨŋɨ' re urɨgɨ'awixɨnɨ, “Ra'roxɨnɨ, ‘Jisasomɨ sɨŋwɨ' owɨnaneyɨ.’ neaimo'narɨnɨ.” urɨ'agɨ'a
43012022	Piripo nurɨ xexɨrɨ'mea'o Adɨruomɨ a'waŋɨ' nurɨmɨ awau' nuri Jisasomɨ a'waŋɨ' urɨ'agɨ'i
43012023	Jisaso a'ma' ayo re urɨnɨŋɨnigɨnɨ, “A'ma' imo'nɨŋa'onɨ sea'yɨ e nimo'nɨrɨ ikɨ'nɨmɨ'a na'nɨ rɨxa aŋwɨ ayorɨnɨ.” nurɨnɨrɨ
43012024	ewayɨ' xwɨyɨ'a' bɨ xɨ'o penɨ'a'pɨ na'nɨ re urɨŋɨnigɨnɨ, “Aga nepa seararɨŋɨnɨ. Witɨ' siyɨ' wo urɨ' nerɨ xwɨ'a'yo mɨpie'ropa nerɨ'na'yɨ', xegɨ'pɨ ropaxɨ'rɨnɨ. Urɨ' nerɨ xwɨ'a'yo nɨpie'rorɨ'na'yɨ', na' obaxɨ' wepaxɨ'rɨnɨ.
43012025	A'ma' xewanɨŋo na'nɨnɨ aya' rɨmɨxɨnɨ'ɨ' go go anɨ'nɨmɨxɨnɨnɨ'a'rɨnɨ. A'ma' xewanɨŋo na'nɨnɨ aya' mɨrɨmɨxɨnɨ' a'ma' wi'yo na'nɨ enɨ aya' urɨmɨxɨnɨ'ɨ' go go manɨ'nɨmɨxɨnɨ' dɨŋɨ' nɨyɨmɨŋɨ' imo'nɨŋɨ'pɨ tɨ'ŋo imo'nɨnɨ'a'rɨnɨ.
43012026	A'ma' ‘Jisaso wimo'narɨŋɨ'pɨ e'ɨmɨgɨnɨ.’ yaiwiarɨŋɨ' go go nionɨ nɨxɨ'dɨ'wɨnɨgɨnɨ. Nionɨ amɨ gɨmɨ ŋwea'a'mɨ ‘Jisaso wimo'narɨŋɨ'pɨ e'ɨmɨgɨnɨ.’ yaiwi'ɨ' go go xɨ'o enɨ e ŋweanɨ'a'rɨnɨ. A'ma' nionɨ e e'ɨrɨxɨnɨrɨ nimo'narɨŋɨ'pɨ yarɨŋɨ' gomɨ gomɨ a'po we' i'kwiaŋwɨ'yo uŋwɨra'rɨnɨ'a'rɨnɨ.
43012027	“Agwɨ ri'na' rɨxa dɨŋɨ' rɨ'a' nɨxearɨŋagɨ a'pomɨ pi'oɨ urɨmɨ'ɨnɨ? ‘A'poxɨnɨ, xeanɨŋɨ' nionɨ ni'meanɨ'pɨ “Mɨwi'meapa oenɨ.” osimo'nɨnɨ.’ urɨmɨnɨre'ɨnɨ? Oweoɨ, ri'na' apɨ oni'meanɨrɨ na'nɨ bɨŋa' eŋagɨ na'nɨ wi' e urɨmɨme'ɨnɨ.
43012028	‘A'poxɨnɨ, dɨxɨ' yoɨ' sea'yɨ e imɨxɨrɨ eŋɨ' sɨxɨ' ea'nɨŋɨ' joxɨya'pɨ a'ma'yo sɨwa' wirɨ e'ɨrɨxɨnɨ.’ rɨrarɨŋɨnɨ.” ra'na' re eŋɨnigɨnɨ. Aŋɨ'namɨ da'nɨ xwɨyɨ'a' bɨ re rɨne'napɨŋɨnigɨnɨ, “Nionɨ emɨmɨ' joxɨ nɨwi'wapɨyirɨŋɨ'pimɨ da'nɨ gɨ' yoɨ' rɨxa sea'yɨ e nimɨxɨrɨ gɨ' eŋɨ' sɨxɨ' ea'nɨŋɨ'pɨ sɨwa' nɨwirɨ aiwɨ a'mɨ bɨ tɨ'nɨ sɨwa' wimɨ'ɨnɨ.” rɨne'napɨŋɨnigɨnɨ.
43012029	Xwɨyɨ'a' e rɨne'napɨ'agɨ a'ma' e epɨ'royɨ' nero ro'wapɨgɨ'a'yɨ' arɨ'a' e nɨwiro na'nɨ wi' “Sa akɨrɨwɨ' rarɨnɨ.” rarɨ'na' wi' “Aŋɨ'najɨ' wo xɨ'omɨ urɨŋoɨ.” rarɨ'na'
43012030	Jisaso ayɨ' e rɨnarɨŋagɨ'a arɨ'a' nɨwirɨ re urɨŋɨnigɨnɨ, “Maŋɨ' apa' nionɨ na'nɨ mɨrɨne'napɨŋoɨ. Seyɨ'ne' dɨŋɨ' mopɨ'rɨ na'nɨ rɨne'napɨŋoɨ.
43012031	Gorɨxo a'ma' xwɨ'a' tɨ'yo da'ŋɨ'yo xwɨyɨ'a' umea'rɨnɨ rɨxa aŋwɨ ayorɨnɨ. Xwɨ'a' rɨri'mɨ meŋweaŋo —O oborɨnɨ. Omɨ xopɨra'rɨ' winɨ enɨ aŋwɨ ayorɨnɨ.
43012032	Niɨwanɨŋonɨ xwɨ'a'mɨ da'nɨ sea'yɨ e nɨmɨ'eyoa'a'na' nionɨya' dɨŋɨ'yo da'nɨ a'ma' nɨ'nɨ nionɨ tɨ'a'mɨnɨ bɨpɨ'rɨ'a'rɨnɨ.” nurɨrɨ
43012033	xewanɨŋomɨ i'kɨ'a'yo nɨyekwɨroa'rɨrɨ'na' penɨ'a'pɨ na'nɨ dɨŋɨ' omo'poyɨnɨrɨ e urɨ'agɨ
43012034	a'ma' e epɨ'royɨ' egɨ'a'yɨ' re urɨgɨ'awixɨnɨ, “Negɨ' ŋwɨ' ikaxɨ' ea'nɨŋɨ'yo da'nɨ ‘Kiraiso, a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, anɨŋɨ' i'ni'na' ŋweanɨ'a'rɨnɨ.’ rɨnɨŋagɨ arɨ'a' wiŋwa' eŋagɨ na'nɨ joxɨ arɨge nerɨ ‘A'ma' imo'nɨŋomɨ nɨpɨkiro i'kɨ'a'yo nɨŋwɨra'rɨro sea'yɨ e umɨ'eyoapɨ'rɨ'a'rɨnɨ.’ neararɨŋɨnɨ? A'ma' imo'nɨŋoyɨ' gorɨnɨ?” urɨ'agɨ'a
43012035	Jisaso xewanɨŋo wɨ'a'nɨŋɨ' eŋagɨ na'nɨ ewayɨ' xwɨyɨ'a' bɨ nurɨrɨ re urɨŋɨnigɨnɨ, “Wɨ'a'pɨ sɨ'a' a'rɨ'nɨ' wi'yo seyɨ'ne' tɨ'ŋɨ' e o'nɨnɨŋoɨ. Sɨ'a' seao'rɨnɨgɨnɨrɨ sɨnɨ wɨ'a' o'nɨŋa'na' aŋɨ' e'poyɨ. A'ma' sɨ'a' yinɨŋɨ'mɨ yarɨgɨ'a'yɨ' ‘Amɨ iyɨ' rɨwarɨŋɨnɨ?’ mɨyaiwiarɨgɨ'a' eŋagɨ na'nɨ seararɨŋɨnɨ.
43012036	Wɨ'a'pɨ sɨnɨ seyɨ'ne' tɨ'nɨ nɨŋwearɨ seao'nɨŋa'na' wɨ'a'piya' niai'wɨ'yɨ'ne'nɨŋɨ' wimo'nɨpɨ'rɨ'a na'nɨ wɨ'a'pimɨ dɨŋɨ' wɨkwɨ'ro'poyɨ.” urɨŋɨnigɨnɨ. O xwɨyɨ'a' apɨ nura'rɨmɨ pɨ'nɨ nɨwia'rɨmɨ nurɨ pɨ'nɨ' ŋweaŋɨnigɨnɨ.
43012037	Judayɨ' Jisaso wigɨ' sɨŋwɨ' tɨ'ŋɨ' e da'nɨ emɨmɨ' aya' wi' wi'wapɨyi'agɨ ai' sɨnɨ dɨŋɨ' mɨwɨkwɨ'ro' nero “Ayɨ' orɨ'anɨ?” mɨyaiwigɨ'awixɨnɨ.
43012038	Ayɨ' rɨpɨ na'nɨ e egɨ'awixɨnɨ. Xwɨyɨ'a' wɨ'a' ro'kiamoagɨ' Aisaiaoyɨ rɨnɨŋo xegɨ' Judayɨ' na'nɨ nɨrɨrɨ eaŋɨ' rɨpɨ, “A'mɨna'oxɨnɨ, negɨ' repɨyɨ' wiarɨŋwa'pɨ gɨyɨ' ‘Neparɨnɨ.’ nɨyaiwiro dɨŋɨ' neaɨkwɨ'rogɨ'a'rɨnɨ? Oweoɨ. A'mɨna'oxɨnɨya' eŋɨ' sɨxɨ' ea'nɨŋɨ'pɨ gɨyo sɨwa' wi'a'na' mi' no'mɨxɨro nɨjɨ'a' imo'nɨgɨ'a'rɨnɨ? Oweoɨ.” nɨrɨrɨ eaŋɨ'pɨ xɨxenɨ imo'nɨnɨ'a na'nɨ Judayɨ' Jisasomɨ dɨŋɨ' mɨwɨkwɨ'rogɨ'awixɨnɨ.
43012039	Xwɨyɨ'a' a'mɨ bɨ Aisaiao nɨrɨrɨ eaŋɨ' rɨpɨ, “A'ma' ayɨ' pi'ra'nɨŋɨ' sɨŋwɨ' wɨnɨro dɨŋɨ' pi'ra'nɨŋɨ' moro nero'na' sanɨŋɨ' nimo'nɨro wigɨ' ɨ'wɨ' yarɨgɨ'a'pɨ emɨ nɨmamoro a'mɨ Gorɨxo tɨ'a'mɨnɨ upɨ'rɨxɨnɨrɨ sɨŋwɨ' upɨ'rorɨ dɨŋɨ' sɨ'ŋa'nɨŋɨ' wimɨxɨrɨ eŋɨ'rɨnɨ.” Aisaiao e nɨrɨrɨ eaŋɨ'pɨ xɨxenɨ imo'nɨnɨ'a na'nɨ Judayɨ' Jisasomɨ dɨŋɨ' mɨwɨkwɨ'ropaxɨ' imo'nɨgɨ'a'rɨnɨ.
43012040	Xwɨyɨ'a' a'mɨ bɨ Aisaiao nɨrɨrɨ eaŋɨ' rɨpɨ, “A'ma' ayɨ' pi'ra'nɨŋɨ' sɨŋwɨ' wɨnɨro dɨŋɨ' pi'ra'nɨŋɨ' moro nero'na' sanɨŋɨ' nimo'nɨro wigɨ' ɨ'wɨ' yarɨgɨ'a'pɨ emɨ nɨmamoro a'mɨ Gorɨxo tɨ'a'mɨnɨ upɨ'rɨxɨnɨrɨ sɨŋwɨ' upɨ'rorɨ dɨŋɨ' sɨ'ŋa'nɨŋɨ' wimɨxɨrɨ eŋɨ'rɨnɨ.” Aisaiao e nɨrɨrɨ eaŋɨ'pɨ xɨxenɨ imo'nɨnɨ'a na'nɨ Judayɨ' Jisasomɨ dɨŋɨ' mɨwɨkwɨ'ropaxɨ' imo'nɨgɨ'a'rɨnɨ.
43012041	Aisaiao orɨŋa' nɨwɨnɨrɨ'na' Gorɨxo urowa're'napɨnɨ'o nikɨ'nɨrɨ ŋweaŋagɨ nɨwɨnɨrɨ na'nɨ o na'nɨ e rɨŋɨ'rɨnɨ.
43012042	Judayɨ' nɨ'nɨ Jisasomɨ dɨŋɨ' mɨwɨkwɨ'roarɨŋagɨ'a aiwɨ Judayɨ' a'mɨna' obaxɨ' wi' ai' omɨ dɨŋɨ' nɨwɨkwɨ'roro aiwɨ Parisiowa negɨ' rotu' aŋɨ'yo da'nɨ yoɨ' emɨ neakwɨ'rɨmopɨ'rɨxɨnɨrɨ wa'yɨ' nero na'nɨ waropa'rɨ' ninɨro “Jisasomɨ xɨ'darɨŋa'onɨrɨnɨ.” mɨrɨnɨgɨ'awixɨnɨ.
43012043	Weyɨ' Gorɨxo umearɨŋɨ'pɨ na'nɨ mɨwimo'nɨpa nerɨ weyɨ' a'ma' umearɨgɨ'a'pɨ na'nɨ nɨwimo'nɨrɨ na'nɨ waropa'rɨ' ninɨro “Jisasomɨ xɨ'darɨŋa'onɨrɨnɨ.” mɨrɨnɨgɨ'awixɨnɨ.
43012044	Jisaso eŋɨ' tɨ'nɨ rɨ'aiwa' nɨrɨrɨ re rɨŋɨnigɨnɨ, “Nionɨ dɨŋɨ' nɨkwɨ'roarɨgɨ'a' gɨyɨ' gɨyɨ' nionɨnɨ dɨŋɨ' mɨnɨkwɨ'roarɨŋoɨ. Nɨrowa're'napɨŋomɨ enɨ dɨŋɨ' wɨkwɨ'roarɨŋoɨ.
43012045	Nionɨ sɨŋwɨ' nanarɨgɨ'a' gɨyɨ' gɨyɨ' nɨrowa're'napɨŋomɨ enɨ sɨŋwɨ' wɨnarɨŋoɨ.
43012046	A'ma' nionɨ dɨŋɨ' nɨkwɨ'ro'ɨ'a'yɨ' anɨŋɨ' sɨ'a' yinɨŋe mɨŋweapa e'ɨ'rɨxɨnɨrɨ xwɨ'a' tɨ'yo wɨ'a'nɨŋɨ' wo'ki'mɨxɨmɨnɨrɨ bɨŋa'rɨnɨ.
43012047	Nionɨ a'ma' xwɨ'a' tɨ'yo ŋweagɨ'a'yo xwɨyɨ'a' umea'rɨmɨnɨrɨ mɨbɨ' a'ma' nɨyonɨ yea'yɨ' uyimɨxemea'mɨ'a'nɨrɨ bɨŋa'rɨnɨ. Ayɨna'nɨ a'ma' xwɨyɨ'a' nionɨ rarɨŋa'pɨ arɨ'a' nɨniro ai' mɨnɨxɨ'dɨ'a' gɨyɨ' gɨyo nionɨ wi' xwɨyɨ'a' umea'rarɨŋa'manɨ.
43012048	A'ma' nionɨ rɨ'wɨ' nɨnɨmoro xwɨyɨ'a' nionɨ rarɨŋa'pɨ peayɨ' nɨwianɨro e'ɨ'a'yɨ' wonɨ wonɨ xwɨyɨ'a' mea'rɨnɨpaxɨ'pɨ rɨxa wenɨ. Xwɨyɨ'a' nionɨ ura'na' arɨ'a' mɨnigɨ'a'yo da'nɨ sɨ'a' yoparɨ'yimɨ xwɨyɨ'a' mea'rɨnɨpaxɨ' eŋagɨ na'nɨ rarɨŋɨnɨ.
43012049	Nionɨ gɨ' dɨŋɨ'yo da'nɨ wi' mɨrɨ' a'po, xewanɨŋo nɨrowa're'napɨŋo amɨpi' nionɨ urɨmɨ'a'pɨ na'nɨ sekaxɨ' nɨrɨŋɨ' eŋagɨ na'nɨ gɨ' dɨŋɨ'yo da'nɨ rarɨŋa'manɨ.
43012050	A'po sekaxɨ' rɨŋɨ'pimɨ a'ma' dɨŋɨ' nɨkwɨ'rorɨŋɨ'pimɨ da'nɨ dɨŋɨ' nɨyɨmɨŋɨ' tɨ'gɨ'a' anɨŋɨ' i'ni'na' ŋweapɨ'rɨ'a na'nɨ imo'nɨpaxɨ' eŋagɨ na'nɨ nionɨ nɨjɨ'a'rɨnɨ. Ayɨna'nɨ amɨpi' nionɨ seararɨŋa'pɨ, a'po nɨrɨŋɨ'pɨnɨ seararɨŋa'rɨnɨ.” urɨŋɨnigɨnɨ.
43013001	Aiwa' sɨ'a' Aŋɨ'najo Neamu'roagoɨ rɨnɨŋɨ'yi na'nɨ sɨnɨ mimɨxɨpa eŋa'na' Jisaso xwɨ'a' tɨ'yo pɨ'nɨ nɨwia'rɨmɨ xano tɨ'e na'nɨ yinɨ aŋwɨ ayo eŋagɨ na'nɨ o nɨjɨ'a'rɨnɨ. A'ma' xɨ'o xegɨ' imo'nɨgɨ'a'yo dɨŋɨ' sɨxɨ' nuya nɨbɨ'ɨsa'na' xɨ'o pene na'nɨ ai' nuya uŋɨnigɨnɨ.
43013002	Sɨ'a'pɨ tɨ'nɨ xɨ'o tɨ'nɨ wiepɨsarɨŋowa tɨ'nɨ aiwa' apɨ nanɨro na'nɨ awi' nea'nɨma'na' Obo re eŋɨnigɨnɨ. Saimonomɨ xewaxo Isɨkariotɨ da'ŋɨ' Judaso nurɨ Jisaso na'nɨ mɨyɨ' ourɨnɨrɨ dɨŋɨ' nɨwɨkwɨ'ro'ma'na' eŋa'na'
43013003	Jisaso xegɨ' xano amɨpi' nɨ'nɨ ɨ'a'nɨŋɨ' wiepɨ'xɨ'niasiŋɨ' eŋagɨ na'nɨ nɨjɨ'a' imo'nɨrɨ Gorɨxo tɨ'a'mɨnɨ bɨŋɨ'pɨ na'nɨ nɨjɨ'a' imo'nɨrɨ a'mɨ xɨ'o tɨ'a'mɨnɨ unɨ'a'pɨ na'nɨ enɨ nɨjɨ'a' imo'nɨrɨ nerɨ na'nɨ
43013004	aiwa' narɨgɨ'e da'nɨ nɨwia'pɨ'nɨmearɨ xegɨ' rapɨrapɨ' e pa'nɨŋɨ'yɨ' nɨpi'ra'rɨma'na' roarɨxɨ' wu' nɨmearɨ i'rɨŋɨ'yo nɨkɨ'kɨyinɨma'na'
43013005	iniɨgɨ' pɨrerɨxɨ' wɨnamɨ niwayɨmorɨ wiepɨsarɨŋowamɨ sɨkwɨ' sosɨ'a'yo igɨ'a' nɨwea'a nurɨ roarɨxɨ' kɨ'kɨyinɨŋu' tɨ'nɨ nɨkwɨ'ra nurɨ
43013006	rɨxa Saimonɨ Pitaomɨ wimɨnɨrɨ yarɨ'na' re urɨŋɨnigɨnɨ, “A'mɨna'oxɨnɨ, joxɨ gɨ' sɨkwɨ'yo igɨ'a' nea'mɨnɨrɨ rɨyarɨŋɨnɨ?” urɨ'agɨ
43013007	Jisaso re urɨŋɨnigɨnɨ, “Nionɨ simɨ'pɨ na'nɨ agwɨ joxɨ majɨ'a' nimo'nɨrɨ aiwɨ rɨ'we'na' ‘E ni'wapɨyimɨnɨrɨ rɨ'a eŋɨnigɨnɨ?’ nɨyaiwirɨ nɨjɨ'a' imo'nɨrɨ'a'rɨnɨ.” urɨ'agɨ
43013008	Pitao re urɨŋɨnigɨnɨ, “Na' rɨ'wɨ'yo aiwɨ joxɨ gɨ' sɨkwɨ'yo wi' igɨ'a' nearɨ'a' menɨnɨ.” urɨ'agɨ Jisaso re urɨŋɨnigɨnɨ, “Nionɨ dɨxɨ' sɨkwɨ'yo igɨ'a' mɨreapa nerɨ'na'yɨ', joxɨ nionɨ tɨ'nɨ nawi'nɨ kumɨxɨnɨpaxɨ' mimo'nɨŋɨnɨ.” urɨ'agɨ
43013009	Saimonɨ Pitao re urɨŋɨnigɨnɨ, “A'mɨna'oxɨnɨ, sɨkwɨ'yonɨ igɨ'a' mɨneapanɨ. Gɨ' we'yo tɨ'nɨ mɨŋɨ'yo tɨ'nɨ ai' igɨ'a' neaɨ.” urɨ'agɨ
43013010	Jisaso re urɨŋɨnigɨnɨ, “Igɨ'a' ea'nɨŋɨ' go go ki'yɨ' bɨ meŋagɨ na'nɨ sa sɨkwɨ'yonɨ igɨ'a' ea'nɨpaxɨ' imo'nɨnɨ. Soyɨ'ne' ki'yɨ' bɨ meŋagɨ aiwɨ noyɨ'ne'nɨ marɨ'a'.” urɨŋɨnigɨnɨ.
43013011	Xɨ'o na'nɨ mɨyɨ' wurɨno na'nɨ nɨjɨ'a' nimo'nɨrɨ na'nɨ “Noyɨ'ne'nɨ ki'yɨ' mayoyɨ'ne'manɨ.” urɨŋɨnigɨnɨ.
43013012	Rɨxa sɨkwɨ'yo igɨ'a' nɨwea'a nu'ɨsa'na' xegɨ' rapɨrapɨ' nɨmearɨ nɨyi'nɨrɨ aiwa' narɨgɨ'e a'mɨ e'ɨ' nɨŋwearɨ re urɨŋɨnigɨnɨ, “Nionɨ seai'a'pɨ na'nɨ dɨŋɨ' ‘Ayɨ' na'nɨ rɨ'a neaiarɨnɨ?’ rɨmoŋoɨ?
43013013	Soyɨ'ne' ‘Neare'wapɨyarɨŋoxɨnɨ' nɨrɨro ‘A'mɨna'oxɨnɨ' nɨrɨro yarɨgɨ'a'rɨnɨ. E imo'nɨŋa'onɨ eŋagɨ na'nɨ e nɨnɨrɨro'na' xɨxenɨ nɨrarɨgɨ'a'rɨnɨ.
43013014	Nionɨ A'mɨna'onɨ imo'nɨrɨ seare'wapɨyarɨŋa'onɨ imo'nɨrɨ eŋagɨ aiwɨ segɨ' sɨkwɨ' sosɨ'a'yo igɨ'a' seaea'ɨnɨ. Ayɨna'nɨ soyɨ'ne' enɨ segɨ' sɨkwɨ'yo xɨxe igɨ'a' ea'nɨ'ɨ'rɨxɨnɨ.
43013015	Nionɨ rɨxa sɨŋwepɨgɨ' seai'wapɨyi'agɨ na'nɨ nionɨ seai'a'pa soyɨ'ne' enɨ axɨ'pɨ e niga u'ɨ'rɨxɨnɨ.
43013016	Aga nepa seararɨŋɨnɨ. A'ma' xɨna'i'nɨŋɨ' nimo'nɨrɨ omɨŋɨ' wiiarɨŋɨ'yɨ' go xegɨ' bosomɨ sea'yɨ e wimo'narɨŋɨ'rɨnɨ? Xwɨyɨ'a' yaŋɨ' wiowa'rɨŋo enɨ urowa'rɨŋomɨ sea'yɨ e wimo'narɨŋɨ'ranɨ?” nurɨrɨ
43013017	re urɨŋɨnigɨnɨ, “Soyɨ'ne' nionɨ sɨŋwepɨgɨ' seai'wapɨyi'a' apɨ na'nɨ nɨjɨ'a' nimo'nɨro xɨxenɨ nerɨ'na'yɨ', yayɨ' seainɨpaxɨ' seai'meanɨ'a'rɨnɨ.
43013018	Nionɨ noyɨ'ne'nɨ na'nɨ mɨseararɨŋɨnɨ. Searɨ'pea'rɨŋa'oyɨ'ne' imo'nɨgɨ'a'pɨ na'nɨ nionɨ nɨjɨ'a' aiwɨ Bɨkwɨ'yo re nɨrɨnɨrɨ ea'nɨŋɨ' rɨpɨ, ‘A'ma' nionɨ tɨ'nɨ aiwa' nawi'nɨ narɨgwɨ'i'o nionɨ xopɨra'rɨ' nimɨnɨrɨ sɨkwɨ' nɨmɨ'eyoarɨ sosɨ'a' neanɨ'a'rɨnɨ.’ nɨrɨnɨrɨ ea'nɨŋɨ'pɨ xɨxenɨ imo'nɨ'wɨnɨgɨnɨrɨ noyɨ'ne'nɨ searɨ'peaŋa'rɨnɨ.
43013019	Soyɨ'ne' amɨpi' rɨ'wɨ'yo imo'nɨnɨ'pɨ imo'narɨŋagɨ nɨwɨnɨro'na' ‘Ayɨ' orɨ'anɨ?’ niaiwipɨ'rɨ na'nɨ agwɨ re da'nɨ amɨpi' sɨnɨ mimo'nɨpa e'ɨ'mɨ a'waŋɨ' seararɨŋɨnɨ.
43013020	Aga nepa seararɨŋɨnɨ. A'ma' nionɨ urowa'rarɨŋa'yo umi'mɨnɨpɨ'rɨ'a' gɨyɨ' gɨyɨ' nionɨ enɨ nɨmi'mɨnarɨŋoɨ. Nionɨ nɨmi'mɨnɨpɨ'rɨ'a'yɨ' nɨrowa're'napɨŋomɨ enɨ umi'mɨnarɨŋoɨ.” urɨŋɨnigɨnɨ.
43013021	Jisaso e nurɨ'ɨsa'na' dɨŋɨ' rɨ'a' uxe'agɨ sɨŋa'nɨ a'waŋɨ' nurɨrɨ re urɨŋɨnigɨnɨ, “Aga nepa seararɨŋɨnɨ. Soyɨ'ne' woxɨ mɨyɨ' nurɨnɨŋoɨ.” urɨ'agɨ
43013022	xegɨ' wiepɨsarɨŋowa o rɨ'o na'nɨ majɨ'a' eŋagɨ'a na'nɨ kɨ'kɨ'mi' nimo'nɨro sɨŋwɨ' nainega nuro'na'
43013023	wiepɨsarɨŋowa wo —O Jisaso xɨ'o dɨŋɨ' sɨxɨ' uyiŋorɨnɨ. O xɨ'o tɨ'ŋɨ' e aŋwɨ e e'ɨ' ŋweaŋagɨ na'nɨ
43013024	Saimonɨ Pitao omɨ sɨ'mɨmajɨ'o' nɨwirɨ'na' re'nɨŋɨ' urɨŋɨnigɨnɨ, “Joxɨ yarɨŋɨ' nɨwirɨ a'ma' xɨ'o rɨ'o na'nɨ a'waŋɨ' reɨ.” E'nɨŋɨ' urɨ'agɨ
43013025	wiepɨsarɨŋo xɨ'o tɨ'a'mɨnɨ nɨkɨnɨmo'nauma'na' yarɨŋɨ' re wiŋɨnigɨnɨ ‘A'mɨna'oxɨnɨ, joxɨ rɨ'o, ayɨ' gorɨnɨ?’ urɨ'agɨ
43013026	Jisaso re urɨŋɨnigɨnɨ, “Aiwa'pimɨ mu'yo neagwirɨ wimo, ayɨ' orɨnɨ.” nurɨma'na' aiwa'pɨ mu'yo neagwirɨ Isɨkariotɨ da'ŋɨ' Saimonomɨ xewaxo Judasomɨ mɨnɨ wiŋɨnigɨnɨ.
43013027	Mɨnɨ wi'a'na' Seteno Judasomɨ dɨŋɨ' xɨxe'ro'agɨ Jisaso re urɨŋɨnigɨnɨ, “Joxɨ erɨ'pɨ aŋɨ'nɨ eɨ.” urɨ'agɨ ai'
43013028	xɨ'o tɨ'nɨ aiwa' narɨgɨ'a'wa o Judaso e oenɨrɨ urɨ'ɨ'pɨ na'nɨ majɨ'a' nero
43013029	wi' dɨŋɨ' re yaiwigɨ'awixɨnɨ, “Judaso nɨgwɨ' wowɨ' xɨrɨŋo eŋagɨ na'nɨ re rɨ'a urɨŋoɨ, ‘Aiwa' Aŋɨ'najɨ' Neamu'roagɨ' rɨpɨ na'nɨ nanɨ'pɨ joxɨ bɨ' neaiɨ.’ rɨ'a urɨŋoɨ? ‘Uyi'peayɨ'yo arɨra' wimɨnɨrɨ na'nɨ amɨpi' bɨ mɨnɨ wiɨ.’ rɨ'a urɨŋoɨ?” yaiwiarɨ'na'
43013030	Judaso, mu'yo neagwirɨ wi'ɨ'pɨ nura'panɨmo a'rɨ'wɨyimɨ peyeaŋɨnigɨnɨ.
43013031	O rɨxa peyea'a'na' Jisaso re rɨŋɨnigɨnɨ, “A'ma' imo'nɨŋa'onɨ rɨxa sea'yɨ e imo'nɨ'agɨ a'ma'yɨ' sɨŋwɨ' nanɨpɨ'rɨ rɨxa ri'na'rɨnɨ. Nionɨ e e'agɨ nɨnanɨrɨ'na' Gorɨxoya' eŋɨ' sɨxɨ' ea'nɨŋɨ'pɨ na'nɨ enɨ nɨjɨ'a' imo'nɨpɨ'ra'oɨ.
43013032	Nionɨ e nimo'nɨrɨŋɨ'pimɨ da'nɨ Gorɨxoya' eŋɨ' ea'nɨŋɨ' sɨŋa'nɨ nimo'nɨrɨ'na'yɨ', nionɨ enɨ sea'yɨ e nɨnimɨxɨrɨ nɨniinɨŋoɨ.
43013033	Gɨ' niai'woyɨ'ne', sɨnɨ soyɨ'ne' tɨ'nɨ bɨ onɨmia'pɨ ŋwea'mɨ'ɨnɨ. Soyɨ'ne' nionɨ na'nɨ pɨ'a' nipɨ'rɨ'a' eŋagɨ aiwɨ negɨ' Judayo re urɨŋa'pa, ‘Nionɨ umɨ'ae' soyɨ'ne' enɨ wi' upaxɨ' menɨnɨ.’ urɨŋa'pa agwɨ soyɨ'ne' enɨ axɨ'pɨ seararɨŋɨnɨ.” nurɨrɨ
43013034	re urɨŋɨnigɨnɨ, “Nionɨ ŋwɨ' ikaxɨ' sɨŋɨ' bɨ osearɨmɨnɨ. Nionɨ dɨŋɨ' sɨxɨ' seayarɨŋa'pa soyɨ'ne' enɨ axɨ'pɨ xɨxe dɨŋɨ' sɨxɨ' yinɨ'ɨ'rɨxɨnɨ.
43013035	Sewanɨŋoyɨ'ne' dɨŋɨ' sɨxɨ' xɨxe nɨyinɨrɨ'na'yɨ', a'ma' sɨŋwɨ' nɨseanɨro re seaiaiwipɨ'rɨ'a'rɨnɨ, ‘Oya' wiepɨsiŋowarɨ'anɨ?’ seaiaiwipɨ'rɨ'a'rɨnɨ.” urɨŋɨnigɨnɨ.
43013036	Saimonɨ Pitao re urɨŋɨnigɨnɨ, “A'mɨna'oxɨnɨ, joxɨ gɨmɨ umɨnɨrɨ na'nɨ neararɨŋɨnɨ?” urɨ'agɨ Jisaso re urɨŋɨnigɨnɨ, “Agwɨ nionɨ ume agwɨ joxɨ wi' mɨnɨxɨ'dɨpaxɨ' eŋagɨ ai' rɨ'we'na' joxɨ ananɨ nɨxɨ'dɨrɨ'a'rɨnɨ.” urɨ'agɨ
43013037	Pitao re urɨŋɨnigɨnɨ, “A'mɨna'oxɨnɨ, pi' na'nɨ ‘Agwɨ joxɨ mɨnɨxɨ'dɨpaxɨ'rɨnɨ.’ nɨrarɨŋɨnɨ? Joxɨ e'ɨ' rɨmi'nɨmɨnɨrɨ na'nɨ yarɨ'na' nionɨ nɨpɨkirɨ'na'yɨ', ananɨrɨnɨ.” urɨ'agɨ
43013038	Jisaso re urɨŋɨnigɨnɨ, “Joxɨ nepa nionɨ e'ɨ' nɨmi'nɨrɨ na'nɨ rɨpɨkipaxoxɨranɨ? Aga nepa rɨrarɨŋɨnɨ, ‘Karɨ'karɨ' sɨnɨ rɨ'aiwa' mɨrɨpa eŋa'na' joxɨ biau' bɨ nionɨ na'nɨ “O na'nɨ nionɨ majɨ'a'rɨnɨ.” rɨrɨ'ɨnɨ.’ rɨrarɨŋɨnɨ.” urɨŋɨnigɨnɨ.
43014001	Wiepɨsarɨŋɨ'yo “Soyɨ'ne' dɨŋɨ' rɨ'a' mɨseaxepanɨ.” nurɨrɨ re urɨŋɨnigɨnɨ, “Gorɨxomɨ dɨŋɨ' wɨkɨ'roro nionɨ enɨ dɨŋɨ' nɨkwɨ'roro e'ɨ'rɨxɨnɨ.
43014002	Aŋɨ' gɨ' a'poya'yo awawa' obaxɨ' ikwɨ'ro'nɨnɨ. Nionɨ soyɨ'ne' na'nɨ aŋɨ' we' searoa'rimɨ'a' eŋagɨ na'nɨ aŋɨ' awawa' ayɨ' mikwɨ'ro'nɨpa nerɨ sɨŋwɨrɨyɨ', ananɨ a'waŋɨ' searɨmɨnɨrɨ eŋa'rɨnɨ.
43014003	Nionɨ nurɨ aŋɨ' we' nɨsearoa'rimɨ a'mɨ nɨbɨrɨ soyɨ'ne' enɨ nionɨ ŋwea'mɨ'ae' nionɨ tɨ'nɨ nawi'nɨ ŋweapɨ'rɨ'a na'nɨ nɨseairɨme'napɨmɨ umɨ'a'rɨnɨ.
43014004	O'ɨ' nionɨ aŋɨ' apimɨ na'nɨ umɨ'a'yi na'nɨ soyɨ'ne' nɨjɨ'a'rɨnɨ.” urɨ'agɨ
43014005	Tomaso re urɨŋɨnigɨnɨ, “A'mɨna'oxɨnɨ, joxɨ urɨ'e na'nɨ none majɨ'a' nerane na'nɨ arɨge o'ɨ' urɨ'a'yi na'nɨ nɨjɨ'a' imo'nɨŋwɨnɨ?” urɨ'agɨ
43014006	Jisaso re urɨŋɨnigɨnɨ, “A'ma' ‘Gorɨxo tɨ'ŋɨ' e na'nɨ u'ɨmɨgɨnɨ.’ wimo'narɨŋɨ'yo na'nɨ niɨwanɨŋonɨ o'ɨ'yi'nɨŋɨ' imo'nɨŋa'onɨrɨnɨ. Amɨpi' Gorɨxo na'nɨ nepa imo'nɨŋɨ'pɨ a'ma' ayo sɨwa' wirɨ dɨŋɨ' nɨyɨmɨŋɨ' imo'nɨŋɨ'pɨ sɨxɨ' umi'morɨ yarɨŋa'onɨrɨnɨ. A'ma' wo o'ɨ' wɨyimɨ da'nɨ a'po tɨ'ŋɨ' e na'nɨ wi'meapaxɨ'manɨ. Nionɨnɨ o'ɨ' a'po tɨ'e na'nɨyi'nɨŋɨ' imo'nɨŋa'onɨrɨnɨ.
43014007	Soyɨ'ne' nionɨ na'nɨ ‘Orɨ'anɨ?’ nɨniaiwiro pi'ra'nɨŋɨ' nɨjɨ'a' nimo'nɨro sɨŋwɨrɨyɨ', gɨ' a'po na'nɨ enɨ pi'ra'nɨŋɨ' nɨjɨ'a' imo'nanɨro egɨ'a'rɨnɨ. E nɨsearɨrɨ aiwɨ agwɨ ri'na' da'nɨ soyɨ'ne' o na'nɨ nɨjɨ'a' nimo'nɨro sɨŋwɨ' wɨnɨgɨ'a'rɨnɨ.” urɨ'agɨ
43014008	Piripo re urɨŋɨnigɨnɨ, “A'mɨna'oxɨnɨ, joxɨ a'po sɨwa' neai'a'na' ‘Ayɨ' apa'nɨrɨnɨ.’ neaimo'narɨnɨ.” urɨ'agɨ
43014009	Jisaso re urɨŋɨnigɨnɨ, “Piripe, nionɨ soyɨ'ne' tɨ'nɨ eŋi'na' da'nɨ emeŋa' aiwɨ joxɨ nionɨ na'nɨ sɨnɨ pi'ra'nɨŋɨ' nɨjɨ'a' mimo'nɨpa reŋɨnɨ? A'ma' nionɨ sɨŋwɨ' nanɨ'a' gɨyɨ' gɨyɨ' a'pomɨ enɨ wɨnɨ'a'yɨ' eŋagɨ na'nɨ joxɨ pi' na'nɨ ‘A'po enɨ sɨwa' neaiɨ.’ nɨrarɨŋɨnɨ?
43014010	A'po xewaxonɨ tɨ'nɨ nawi'nɨ imo'nɨrai xewaxonɨ a'po tɨ'nɨ nawi'nɨ imo'nɨrai eŋagwɨ'i na'nɨ joxɨ sɨnɨ ‘O xano tɨ'nɨ axowau'rɨ'anɨ?’ nɨniaiwirɨ dɨŋɨ' mɨnɨkwɨ'roarɨŋɨ' reŋɨnɨ? Xwɨyɨ'a' nionɨ seararɨŋa'pɨ gɨ' dɨŋɨ'yo da'nɨ seararɨŋa'manɨ. Amɨpi' nionɨ yarɨŋa'pɨ enɨ a'po, nionɨ tɨ'nɨ nawi'nɨ imo'nɨgwɨ'i'oya' dɨŋɨ'yo da'nɨ yarɨŋa'rɨnɨ.
43014011	Xwɨyɨ'a' nionɨ re searɨ'a'pɨ, ‘A'po nionɨ tɨ'nɨ nawi'nɨ imo'nɨrai nionɨ a'po tɨ'nɨ nawi'nɨ imo'nɨrai eŋwiɨ.’ searɨ'a'pɨ na'nɨ ‘Neparɨnɨ.’ nɨyaiwiro dɨŋɨ' nɨkwɨ'ro'poyɨ. ‘E oyaneyɨ.’ mɨseaimo'nɨpa nerɨ'na'yɨ', emɨmɨ' amɨpi' nionɨ nɨseai'wapɨya barɨ'na' soyɨ'ne' sɨŋwɨ' wɨnɨgɨ'a'pɨ na'nɨnɨ ‘Neparɨnɨ.’ nɨyaiwiro dɨŋɨ' nɨkwɨ'ro'poyɨ.
43014012	Aga nepa seararɨŋɨnɨ. Nionɨ dɨŋɨ' nɨkwɨ'roarɨgɨ'a' gɨyɨ' gɨyɨ' amɨpi' nionɨ seai'wapɨyarɨŋa'pɨ enɨ epɨ'rɨ'a'rɨnɨ. Oyɨ, nionɨ a'po tɨ'e umɨ'a' eŋagɨ na'nɨ amɨpi' nionɨ seai'wapɨyarɨŋa'pimɨ wia'rɨ' sea'yɨ e imo'nɨŋɨ'pɨ ai' epɨ'rɨ'a'rɨnɨ.
43014013	Xewaxonɨ eŋɨ' ea'nɨŋɨ' a'poya' a'ma'yo sɨwa' nɨwirɨŋɨ'pimɨ da'nɨ ‘A'po sea'yɨ e imo'nɨŋorɨ'anɨ?’ wiaiwi'ɨ'rɨxɨnɨrɨ soyɨ'ne' pi' pi' na'nɨ a'pomɨ rɨxɨŋɨ' nurɨrɨ'na' xegɨ' xewaxonɨmɨ da'nɨ nurɨrɨ rɨxɨŋɨ' ura'na'yɨ', nionɨ ananɨ xɨxenɨ nɨseaiimɨ'a'rɨnɨ.
43014014	Amɨpi' a'pomɨ rɨxɨŋɨ' nurɨrɨ'na' nionɨmɨ da'nɨ nurɨrɨ rɨxɨŋɨ' urɨ'a'pɨ nionɨ ananɨ nɨseaiimɨ'a'rɨnɨ.
43014015	“Soyɨ'ne' nionɨ dɨŋɨ' sɨxɨ' nɨnɨyirɨ'na'yɨ', nionɨ sekaxɨ' searɨŋa'pɨ xɨxenɨ xɨ'dɨpɨ'rɨ'a'rɨnɨ.
43014016	Nionɨ a'pomɨ rɨxɨŋɨ' ura'na' arɨra' seaipaxɨ' imo'nɨŋɨ' a'mɨ wo soyɨ'ne' tɨ'nɨ nawi'nɨ anɨŋɨ' i'ni'na' ŋwea'wɨnɨgɨnɨrɨ segɨ' tɨ'a'mɨnɨ urowa're'napɨnɨ'a'rɨnɨ.
43014017	Kwi'yɨ' xɨ'o na'nɨ nepa imo'nɨŋɨ'pɨnɨ seai'wapɨyarɨŋɨ'pɨ na'nɨ rarɨŋɨnɨ. A'ma' xɨ'omɨ dɨŋɨ' mɨwɨkwɨ'roarɨgɨ'a'yɨ' kwi'yɨ' xɨ'oya'pimɨ mi' nɨwo'mɨxɨro nɨjɨ'a' mimo'nɨpaxɨ' eŋagɨ na'nɨ arɨra' wimɨnɨrɨ enɨ'a'pɨ umi'mɨnɨpaxɨ' menɨnɨ. E nerɨ ai' kwi'yɨ'pɨ rɨxa soyɨ'ne' tɨ'nɨ nawi'nɨ imo'nɨŋagɨ na'nɨ apɨ na'nɨ nɨjɨ'a' imo'nɨŋoɨ. Ida'na' soyɨ'ne' enɨ nɨseai'mearɨ xwioxɨ'yo seaŋweanɨ'a'rɨnɨ.
43014018	Nionɨ wimia'oyɨ'ne'nɨŋɨ' segɨ'pɨ nɨseawa'rɨmɨ umɨ'a'manɨ. A'mɨ soyɨ'ne' tɨ'ŋɨ' e na'nɨ bɨmɨ'a'rɨnɨ.
43014019	A'ma' nionɨ dɨŋɨ' mɨnɨkwɨ'roarɨgɨ'a'yɨ' sɨŋwɨ' mɨnanɨpa epɨ'rɨ na'nɨ aŋwɨ ayorɨnɨ. E nerɨ ai' soyɨ'ne' a'mɨ sɨŋwɨ' nanɨpɨ'rɨ'a'rɨnɨ. Nionɨ a'mɨ sɨŋɨ' emɨ'a eŋagɨ na'nɨ soyɨ'ne' enɨ sɨŋɨ' epɨ'rɨ'a'rɨnɨ.
43014020	Sɨ'a' soyɨ'ne' nionɨ a'mɨ sɨŋɨ' e'a'na' nanɨpɨ'rɨ'a'yimɨ re nɨyaiwiro nɨjɨ'a' imo'nɨpɨ'rɨ'a'rɨnɨ, ‘O xano tɨ'nɨ imo'nɨrɨ eŋa'na' none xɨ'o tɨ'nɨ imo'nɨrane xɨ'o none tɨ'nɨ imo'nɨrɨ eŋagwɨ na'nɨ xɨ'o tɨ'nɨ axonerɨnɨ.’ nɨyaiwiro nɨjɨ'a' imo'nɨpɨ'rɨ'a'rɨnɨ.
43014021	A'ma' go go gɨ' sekaxɨ' rarɨŋa'pɨ ɨ'a' nɨxɨrɨrɨ nɨxɨ'dɨrɨ'na'yɨ', nionɨ dɨŋɨ' sɨxɨ' nɨyarɨŋorɨnɨ. Nionɨ dɨŋɨ' sɨxɨ' nɨyarɨŋɨ' gomɨ gomɨ gɨ' a'po dɨŋɨ' sɨxɨ' uyirɨ nionɨ uyirɨ nerɨ niɨwanɨŋonɨ na'nɨ yumɨ'i' bɨ mɨwi' xɨxenɨ sɨwa' winɨmɨ'a'rɨnɨ.” urɨ'agɨ
43014022	Judaso —Isɨkariotɨ da'ŋɨ' Judaso marɨ'a'ɨ, wiepɨsarɨŋowa Judasoyɨ rɨnɨŋɨ' worɨnɨ. O re urɨŋɨnigɨnɨ, “A'mɨna'oxɨnɨ, pi' e'agɨ na'nɨ a'ma' nɨ'nɨ xwɨ'a' tɨ'yo ŋweagɨ'a'yo sɨwa' mɨwinɨpa nerɨ newanɨŋonenɨ sɨwa' neainɨrɨ'a'rɨnɨ?” urɨ'agɨ
43014023	Jisaso re urɨŋɨnigɨnɨ, “A'ma' go go nionɨ dɨŋɨ' sɨxɨ' nɨnɨyirɨ'na'yɨ', xwɨyɨ'a' nionɨ rarɨŋa'pɨ xɨ'dɨnɨ'a'rɨnɨ. Omɨ gɨ' a'po dɨŋɨ' sɨxɨ' nuyirɨ yawawi o tɨ'a'mɨnɨ nɨbɨrai o tɨ'nɨ nawi'nɨ anɨŋɨ' ŋweanɨ'wa'rɨnɨ.
43014024	A'ma' nionɨ dɨŋɨ' sɨxɨ' mɨnɨyarɨgɨ'a'yɨ' nionɨ rarɨŋa'pɨ xɨ'darɨgɨ'a'manɨ. Xwɨyɨ'a' nionɨ seararɨ'na' soyɨ'ne' arɨ'a' niarɨgɨ'a'pɨ, ayɨ' nionɨ gɨ' dɨŋɨ' tɨ'nɨ rarɨŋa'pɨmanɨ. A'po nɨrowa're'napɨŋoya' dɨŋɨ' tɨ'nɨ rarɨŋa'pɨrɨnɨ.” nurɨrɨ
43014025	re urɨŋɨnigɨnɨ, “Nionɨ sɨnɨ soyɨ'ne' tɨ'nɨ nɨŋwearɨ'na' amɨpi' apɨ na'nɨ searɨ'ɨnɨ.
43014026	E nerɨ ai' rɨ'we'na' arɨra' seainɨ'o —O kwi'yɨ' Gorɨxoya'pɨrɨnɨ. Xɨ'o a'ma' nionɨ nɨxɨ'darɨgɨ'a'yo na'nɨ urowa're'napɨnɨ'a'pɨrɨnɨ. Apɨ amɨpi' nɨ'nɨ na'nɨ seai'wapɨyi'a'na' nionɨ nɨseara warɨŋa' nɨpɨnɨ na'nɨ dɨŋɨ' seainɨnɨ'a'rɨnɨ.
43014027	Nionɨ soyɨ'ne' pɨ'nɨ nɨseawia'rɨmɨ nurɨ aiwɨ soyɨ'ne' nionɨya' dɨŋɨ' tɨ'nɨ nɨwayɨro'nɨro ŋweapɨ'rɨ'a'rɨnɨ. Nionɨya' dɨŋɨ' tɨ'nɨ nɨwayɨro'nɨro ŋweapɨ'rɨ'a'pɨ na'nɨ nɨrɨrɨ'na' a'ma' xwɨ'a' tɨ'yo da'ŋɨ' wigɨ' dɨŋɨ' tɨ'nɨ yarɨgɨ'a'pɨ na'nɨ mɨrarɨŋɨnɨ. Nionɨya' dɨŋɨ' tɨ'nɨ aga nɨwayɨro'nɨro ŋweapɨ'rɨ'a na'nɨ imo'nɨpɨ'rɨ'a'rɨnɨ. Ayɨna'nɨ dɨŋɨ' rɨ'a' nɨseaxerɨ wa'yɨ' bɨ minɨpa e'ɨ'rɨxɨnɨ.
43014028	Xwɨyɨ'a' nionɨ searɨ'a' rɨpɨ, ‘Nionɨ pɨ'nɨ nɨseawia'rɨmɨ nurɨ a'mɨ seyɨ'ne' tɨ'ŋɨ' e na'nɨ bɨmɨ'a'rɨnɨ.’ searɨ'a'pɨ soyɨ'ne' rɨxa arɨ'a' ni'oɨ. Nionɨ a'po tɨ'ŋɨ' e na'nɨ umɨ eŋagɨ na'nɨ soyɨ'ne' nepa dɨŋɨ' sɨxɨ' nɨnɨyirɨ'na'yɨ', yayɨ' sea'yɨmɨ da'nɨ seainɨmɨnɨrɨ e'ɨ'rɨnɨ. A'po sea'yɨ e nɨmu'roŋo eŋagɨ na'nɨ rarɨŋɨnɨ.
43014029	Soyɨ'ne' nionɨ searɨ'a'pɨ xɨxenɨ imo'nɨ'agɨ nɨwɨnɨrɨ'na' dɨŋɨ' nɨkwɨ'roro ‘Ayɨ' o nearɨŋɨ'pɨrɨ'anɨ?’ yaiwiro oe'poyɨnɨrɨ sɨnɨ mimo'nɨpa e'ɨ'mɨ seararɨŋɨnɨ.” nurɨrɨ
43014030	re urɨŋɨnigɨnɨ, “Xwɨ'a' tɨ'yo meŋweaŋo —O oborɨnɨ. O rɨxa barɨŋagɨ na'nɨ nionɨ soyɨ'ne' tɨ'nɨ nɨŋwearɨ a'mɨ aya' wi' searɨmɨme'ɨnɨ. O nionɨ eŋɨ' mɨnea'nɨŋo eŋagɨ aiwɨ
43014031	a'ma' xwɨ'a' tɨ'yo da'ŋɨ'yɨ' nɨ'nɨ re niaiwi'ɨ'rɨxɨnɨrɨ, ‘O xanomɨ dɨŋɨ' sɨxɨ' uyiŋorɨ'anɨ?’ niaiwi'ɨ'rɨxɨnɨrɨ a'po sekaxɨ' nɨrɨŋɨ'pɨ tɨ'nɨ xɨxenɨ oemɨnɨ.” nurɨrɨ re urɨŋɨnigɨnɨ, “Re da'nɨ nɨwia'pɨ'nɨmea'mɨ rɨxa owaneyɨ.” urɨŋɨnigɨnɨ.
43015001	Jisaso ewayɨ' xwɨyɨ'a' nurɨrɨ re urɨŋɨnigɨnɨ, “Wainɨ' uraxɨ' nepaxɨŋɨ' imo'nɨŋɨ'pɨ, ayɨ' nionɨrɨnɨ. Wainɨ' omɨŋɨ' xia'wo gɨ' a'porɨnɨ.
43015002	Wireŋɨ' nionɨmɨ da'nɨ nea'nɨrɨ na' mɨwe'ɨ'yɨ' nɨ'nɨ a'po emɨ wixɨmoarɨŋɨ'rɨnɨ. Wireŋɨ' na' wearɨŋɨ'yɨ' nɨ'nɨ xwiogwɨ' wɨ'omɨ na' xwe' we'wɨnɨgɨnɨrɨ o emɨ wɨwa'kwi'mɨ' nɨya'rɨma'na' mɨ'a' imɨxa'rarɨŋɨ'rɨnɨ.
43015003	Xwɨyɨ'a' nionɨ seararɨŋa'pimɨ da'nɨ soyɨ'ne' rɨxa mɨ'a'nɨŋɨ' inɨŋoɨ.
43015004	Soyɨ'ne' uraxɨ' wireŋɨ' ea'nɨŋɨ'pa axɨ'pɨ nionɨ nea'nɨ'ɨ'rɨxɨnɨ. E nerɨ'na'yɨ', nionɨ wireŋɨ'nɨŋɨ' axɨ'pɨ soyɨ'ne' seaea'nɨmɨ'a'rɨnɨ. Wainɨ' mɨ'komɨ wireŋɨ' mea'nɨpa nerɨ'na'yɨ', na' mɨwepaxɨ' imo'nɨŋɨ'pa soyɨ'ne' enɨ nionɨ wireŋɨ'nɨŋɨ' mɨnea'nɨpa nerɨ'na'yɨ', na' wepaxɨ' menɨnɨ.
43015005	Nionɨ uraxɨ' wainɨ' mɨ'kɨ'nɨŋɨ' imo'nɨŋa'onɨrɨnɨ. Soyɨ'ne' uraxɨ' wainɨ' wireŋɨ'nɨŋɨ' imo'nɨgɨ'oyɨ'ne'rɨnɨ. A'ma' nionɨ wireŋɨ'nɨŋɨ' nea'nɨŋɨ' go go nionɨ xɨ'oya' mɨ'kɨ' imo'nɨŋa'onɨ eŋagɨ na'nɨ na' xwe'nɨŋɨ' wearɨŋɨ'rɨnɨ. Ayɨ' rɨpɨ na'nɨrɨnɨ. Soyɨ'ne' nionɨ pɨ'nɨ nɨnɨwia'rɨmɨ nurɨ'na'yɨ', amɨpi' wi' epaxɨ' menɨnɨ.
43015006	Wireŋɨ' emɨ mo'ɨ'yɨ' yea'yɨ' ya'rarɨŋɨ'pa a'ma' nionɨ wireŋɨ'nɨŋɨ' mɨnea'nɨpa e'ɨ' gomɨ gomɨ emɨ mo'a'na' yea'yɨ' ya'rarɨŋɨ'rɨnɨ. Wireŋɨ' axɨ'pɨnɨ e eŋɨ'yɨ' awi' neaa'rɨrɨ rɨ'a' ikeaa'ra'na' rɨ'a' nowa'rarɨŋɨ'rɨnɨ.” nurɨrɨ
43015007	re urɨŋɨnigɨnɨ, “Soyɨ'ne' nionɨ wireŋɨ'nɨŋɨ' nea'nɨrɨ xwɨyɨ'a' nionɨya'pɨ xɨ'dɨrɨ nerɨ'na'yɨ', soyɨ'ne' pi' pi' seaimo'narɨŋɨ'yɨ' na'nɨ a'pomɨ rɨxɨŋɨ' ura'na' ananɨ seaiinɨ'a'rɨnɨ.
43015008	Soyɨ'ne' e nero na' xwe'nɨŋɨ' nerɨŋɨ'pimɨ da'nɨ eŋɨ' sɨxɨ' ea'nɨŋɨ' gɨ' a'poya'pɨ a'ma'yo sɨwa' wi'a'na' ‘O sea'yɨ e imo'nɨŋorɨ'anɨ?’ wiaiwipɨ'rɨ'a'rɨnɨ. Soyɨ'ne' e nerɨŋɨ'pimɨ da'nɨ enɨ ‘Xegɨ' wiepɨsiŋɨ'yɨ' wi'rɨ'anɨ?’ wipɨmo'nɨnɨ'a'rɨnɨ.
43015009	A'po dɨŋɨ' sɨxɨ' nɨyiŋɨ'pa nionɨ enɨ dɨŋɨ' sɨxɨ' seayiŋɨnɨ. Ayɨna'nɨ nionɨ dɨŋɨ' sɨxɨ' seayiŋa'pɨ anɨŋɨ' neayi'wɨnɨgɨnɨrɨ e'ɨ'rɨxɨnɨ.
43015010	Soyɨ'ne' nionɨ sekaxɨ' searɨ'a'yo xɨxenɨ nɨxɨ'dɨro'na'yɨ', nionɨ gɨ' a'po sekaxɨ' nɨrɨŋɨ'pɨ pi'ra'nɨŋɨ' xɨ'darɨŋagɨ na'nɨ dɨŋɨ' sɨxɨ' nɨyarɨŋɨ'pa nionɨ enɨ axɨ'pɨ anɨŋɨ' soyɨ'ne' dɨŋɨ' sɨxɨ' seayimɨ'a'rɨnɨ.
43015011	Dɨŋɨ' niɨ'a' bɨ onɨmia'pɨ seairɨ yayɨ' bɨ onɨmia'pɨ seainɨrɨ oenɨrɨ na'nɨ mɨseararɨŋɨnɨ. Dɨŋɨ' niɨ'a' nɨnirɨ yayɨ' ninarɨŋɨ'pa soyɨ'ne' enɨ dɨŋɨ' niɨ'a' aya' wi' seairɨ yayɨ' seainɨrɨ oenɨrɨ seararɨŋɨnɨ.
43015012	Sekaxɨ' nionɨ rarɨŋa'pɨ rɨpɨrɨnɨ. Nionɨ dɨŋɨ' sɨxɨ' seayarɨŋa'pa soyɨ'ne' enɨ axɨ'pɨ xɨxe dɨŋɨ' sɨxɨ' yinɨ'ɨ'rɨxɨnɨ.
43015013	A'ma' wo xegɨ' a'ma'yo dɨŋɨ' sɨxɨ' nuyirɨ'na' arɨra' wimɨnɨrɨ na'nɨ upei'ɨ'pɨ dɨŋɨ' sɨxɨ' uyarɨgɨ'a'pɨ bɨ tɨ'nɨ xɨxenɨ mimo'nɨnɨ. Aga sea'yɨ e mu'ro'nɨnɨ.
43015014	Soyɨ'ne' nionɨ sekaxɨ' seararɨŋa'pɨ xɨxenɨ axɨ'pɨ nero'na'yɨ', gɨ' a'ma'yɨ'ne' imo'nɨŋoɨ.
43015015	Xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' wigɨ' boso ‘E emɨ'a'nɨrɨ na'nɨ rɨ'a neararɨnɨ?’ mɨyaiwi' majɨ'a' imo'narɨgɨ'a' eŋagɨ na'nɨ sɨnɨ ‘Ino'kiwayɨ'ne'nɨŋɨ' imo'nɨgɨ'oyɨ'ne'yɨ' searɨmɨme'ɨnɨ. Amɨpi' a'po nɨrarɨ'na' arɨ'a' wiŋa' nɨpɨnɨ a'waŋɨ' nɨsearɨrɨ na'nɨ ‘Gɨ' a'ma'oyɨ'ne'yɨ' seararɨŋɨnɨ.
43015016	Soyɨ'ne' nionɨ ɨ'a' nɨyamɨxɨgɨ'a'manɨ. Ayɨ' nionɨ soyɨ'ne' nuro a'ma'yo nure'wapɨyirɨŋɨ'pimɨ da'nɨ aiwa' nɨyɨmɨ'nɨŋɨ' we'ɨ'rɨxɨnɨrɨ ɨ'a' yɨyamɨxɨmɨ' nɨseairɨ searɨ'peaŋa'rɨnɨ. Ayɨna'nɨ pi' pi' na'nɨ a'pomɨ rɨxɨŋɨ' nurɨrɨ'na' nionɨmɨ da'nɨ nurɨrɨ ura'na'yɨ', ananɨ xɨxenɨ seaiinɨ'a'rɨnɨ.
43015017	Sekaxɨ' nionɨ rarɨŋa'pɨ rɨpɨrɨnɨ. Aga xɨxe dɨŋɨ' sɨxɨ' yinɨ'ɨ'rɨxɨnɨ.
43015018	“A'ma' xwɨ'a' tɨ'yo eŋɨ'pɨ na'nɨnɨ moarɨgɨ'a'yɨ' soyɨ'ne' sɨ'mɨ' tɨ'nɨ seaiarɨŋagɨ'a nɨwɨnɨrɨ'na' dɨŋɨ' re mo'ɨ'rɨxɨnɨ, ‘None sɨnɨ sɨ'mɨ' tɨ'nɨ mɨneaipa nerɨ'na' xa'mɨ Jisasomɨ wigɨ'a'ranɨ?’ mo'ɨ'rɨxɨnɨ.
43015019	Soyɨ'ne' a'ma' xwɨ'a' tɨ'yo weŋɨ'pɨ na'nɨnɨ moarɨgɨ'a'yɨ' tɨ'nɨ nawi'nɨ nimo'nɨrɨ sɨŋwɨrɨyɨ', soyɨ'ne' wigɨ'yɨ' imo'nanɨrɨ e'ɨ'a' eŋagɨ na'nɨ dɨŋɨ' sɨxɨ' seayipaxɨ'rɨnɨ. E nerɨ ai' soyɨ'ne' a'ma' xwɨ'a' tɨ'yo weŋɨ'pɨ na'nɨnɨ moarɨgɨ'a'yɨ' tɨ'nɨ nawi'nɨ mimo'nɨpa ero ayɨ' tɨ'nɨ axɨ'pɨ mimo'nɨpa e'ɨ'rɨxɨnɨrɨ ɨ'a' yɨyamɨxɨmɨ' seairɨ eŋa' eŋagɨ na'nɨ ayɨ' sɨ'mɨ' tɨ'nɨ seaiarɨŋoɨ.
43015020	Ewayɨ' xwɨyɨ'a' nionɨ searɨ'a' rɨpɨ, ‘A'ma' xɨna'i'nɨŋɨ' nimo'nɨrɨ omɨŋɨ' wiiarɨŋɨ' go go xegɨ' bosomɨ sea'yɨ e wimo'narɨŋɨ'manɨ.’ searɨ'a'pɨ na'nɨ dɨŋɨ' mo'ɨ'rɨxɨnɨ. Nionɨ xeanɨŋɨ' nɨnika'rɨro'na'yɨ', soyɨ'ne' enɨ xeanɨŋɨ' seaika'rɨpɨ'rɨ'a'rɨnɨ. Xwɨyɨ'a' nionɨya'pɨ arɨ'a' nɨniro nɨnɨxɨ'dɨro'na'yɨ', soyɨ'ne'ya'pɨ enɨ arɨ'a' nɨseairo seaxɨ'dɨpɨ'rɨ'a'rɨnɨ.
43015021	E nerɨ ai' nionɨ nɨrowa're'napɨŋo na'nɨ nɨjɨ'a' pi'ra'nɨŋɨ' mimo'nɨpa nero na'nɨ soyɨ'ne' nionɨ nɨnɨxɨ'dɨro ‘Jisasoya'onerɨnɨ.’ rarɨŋagɨ'a na'nɨ xeanɨŋɨ' rɨpɨ nɨpɨnɨ seaika'rɨpɨ'rɨ'a'rɨnɨ.” nurɨrɨ
43015022	re urɨŋɨnigɨnɨ, “Nionɨ nɨbɨrɨ xwɨyɨ'a' murɨpa nerɨ sɨŋwɨrɨyɨ', wigɨ' ɨ'wɨ' nero nionɨ rɨ'wɨ' nɨmo'ɨ'a'pɨ na'nɨ xwɨyɨ'a' mea'rɨnɨpaxɨ' imo'nanɨrɨ e'ɨ'a'manɨ. Nionɨ rɨxa bɨŋa' eŋagɨ na'nɨ ayɨ' re wi' rɨpaxɨ' menɨnɨ, ‘Negɨ' eŋwa'pɨ nerɨ'na' ɨ'wɨ' mɨyarɨŋwɨnɨrɨ eŋwa'rɨnɨ.’ rɨpaxɨ' menɨnɨ.
43015023	A'ma' nionɨ sɨ'mɨ' tɨ'nɨ niarɨgɨ'a'yɨ' gɨ' a'pomɨ enɨ sɨ'mɨ' tɨ'nɨ wiarɨŋoɨ.
43015024	Nionɨ emɨmɨ' amɨpi' a'ma' eŋi'na' da'nɨ aiwɨ mɨwi'wapɨyigɨ'a' bɨ mɨwi'wapɨyipa nerɨ sɨŋwɨrɨyɨ', wigɨ' ɨ'wɨ' nero nionɨ rɨ'wɨ' nɨmo'ɨ'a'pɨ na'nɨ xwɨyɨ'a' mea'rɨnɨpaxɨ' menɨnɨ. E nerɨ aiwɨ nionɨ emɨmɨ' wi'wapɨyiŋa'pɨ sɨŋwɨ' nɨnanɨro ai' nionɨ tɨ'nɨ gɨ' a'po tɨ'nɨ enɨ nɨwawinɨ sɨ'mɨ' tɨ'nɨ yeaiarɨŋoɨ.
43015025	Rɨ'wamɨŋɨ' nionɨ na'nɨ wigɨ' ŋwɨ' ikaxɨ' ea'nɨŋɨ'yo da'nɨ ea'nɨŋɨ' rɨpɨ, ‘Mɨ'kɨ' meŋagɨ aiwɨ sɨ'mɨ' tɨ'nɨ nigɨ'a'rɨnɨ.’ nɨrɨnɨrɨ ea'nɨŋɨ'pɨ xɨxenɨ imo'nɨnɨ na'nɨ niarɨŋoɨ.” urɨŋɨnigɨnɨ.
43015026	A'mɨ re urɨŋɨnigɨnɨ, “Arɨra' seainɨ'o —O Gorɨxoya' kwi'yɨ'pɨrɨnɨ. Apɨ nionɨ a'po tɨ'ŋɨ' e da'nɨ soyɨ'ne' tɨ'ŋɨ' e na'nɨ urowa're'napɨmɨ'a'pɨrɨnɨ. Apɨ kwi'yɨ' Gorɨxoya'pɨ xɨ'o tɨ'ŋɨ' e da'nɨ nɨbɨrɨ xɨ'o na'nɨ nepa imo'nɨŋɨ'pɨnɨ seai'wapɨyarɨŋɨ'pɨ na'nɨ rarɨŋɨnɨ. Apɨ nɨbɨrɨ'na' nionɨ na'nɨ a'waŋɨ' searɨnɨ'a'rɨnɨ.
43015027	Soyɨ'ne' nionɨ a'ma'yo iwamɨ'o' nure'wapɨya uŋae' da'nɨ nionɨ tɨ'nɨ emeagɨ'oyɨ'ne' eŋagɨ na'nɨ seai'meaŋɨ' mɨ'koyɨ'ne' enɨ a'ma'yo nionɨ na'nɨ a'waŋɨ' urɨpɨ'rɨ'a'rɨnɨ.
43016001	Soyɨ'ne' axi'na'nɨ dɨŋɨ' nɨnɨkwɨ'roro nema'na' o'rea'mioapɨ'rɨxɨnɨrɨ apɨ nɨpɨnɨ seararɨŋɨnɨ.
43016002	Ayɨ' re seaipɨ'rɨ'a'rɨnɨ. Rotu' aŋɨ'yo da'nɨ segɨ' yoɨ' emɨ nɨseakwɨ'rɨmoro aiwɨ rɨ'we'na' xe nimo'nɨri'na' a'ma' seapɨki'ɨ'a'yɨ' Gorɨxo wimo'narɨŋɨ'pɨnɨ yarɨŋwɨnɨrɨ seapɨkipɨ'rɨ'a'rɨnɨ.
43016003	A'po na'nɨ nɨjɨ'a' pi'ra'nɨŋɨ' mimo'nɨpa ero nionɨ na'nɨ enɨ axɨ'pɨ e mimo'nɨpa ero nero na'nɨ apɨ seaipɨ'rɨ'a'rɨnɨ.
43016004	Xwɨyɨ'a' nionɨ searɨ'a'pɨ, ayɨ' rɨpɨ na'nɨ searɨ'ɨnɨ. Xeanɨŋɨ' apɨ rɨxa nimo'narɨ'na' nionɨ nɨseara u'a'pɨ na'nɨ dɨŋɨ' mopɨ'rɨ'a na'nɨ searɨ'ɨnɨ. Apɨ na'nɨ iwamɨ'o' soyɨ'ne' tɨ'nɨ emeŋwae' da'nɨ a'waŋɨ' mɨsearɨŋanigɨnɨ. Sɨnɨ soyɨ'ne' tɨ'nɨ nemerɨ na'nɨ a'waŋɨ' mɨsearɨŋanigɨnɨ.
43016005	“Rɨxa nɨrowa're'napɨŋo tɨ'ŋɨ' e na'nɨ warɨŋagɨ ai' soyɨ'ne' woxɨ ‘Joxɨ gɨmɨ na'nɨ urɨ'ɨnɨ?’ mɨnɨrarɨŋoɨ.
43016006	Nionɨ ‘Rɨxa numɨ'ɨnɨ.’ searɨ'agɨ na'nɨ soyɨ'ne' i'kɨ'nɨŋɨ' sɨpi' seaiarɨnɨ.
43016007	E nerɨ ai' aga nepa seararɨŋɨnɨ, ‘Nionɨ soyɨ'ne' tɨ'nɨ anɨŋɨ' re nɨŋwearɨ'na' arɨra' nɨseaipaxɨ' aiwɨ pɨ'nɨ nɨseawia'rɨmɨ nurɨ'na' arɨra' aga sea'yɨ e imo'nɨŋɨ'pɨ seaipaxɨ'rɨnɨ.’ seararɨŋɨnɨ. Ayɨ' rɨpɨ na'nɨrɨnɨ. Nionɨ pɨ'nɨ nɨseawia'rɨmɨ mupa nerɨ'na'yɨ', arɨra' seainɨ'omɨ —Kwi'yɨ'pɨ na'nɨ rarɨŋɨnɨ. Omɨ murowa're'napɨpa epaxɨ'rɨnɨ. Nionɨ nurɨ'na'yɨ', omɨ soyɨ'ne' tɨ'a'mɨnɨ urowa're'napɨmɨ'a' eŋagɨ na'nɨ rarɨŋɨnɨ.
43016008	Kwi'yɨ'pɨ nɨbɨrɨ'na' a'ma' xwɨ'a' tɨ'yo da'ŋɨ'yɨ' re yaiwi'ɨ'rɨxɨnɨrɨ, ‘Nene “Ɨ'wɨ'pɨ, ayɨ' apɨrɨ'anɨ?” moarɨŋwa'pɨ tɨ'nɨ “We' ro'nɨŋɨ'pɨ, ayɨ' apɨrɨ'anɨ?” moarɨŋwa'pɨ tɨ'nɨ “Gorɨxo a'ma'yo xwɨyɨ'a' numea'rɨrɨ'na' e winɨ'a'rɨ'anɨ?” moarɨŋwa'pɨ tɨ'nɨ apiau' apɨ xeŋwɨ'nɨ moarɨŋwa'rɨ'anɨ?’ yaiwi'ɨ'rɨxɨnɨrɨ wi'wapɨyinɨ'a'rɨnɨ.
43016009	Ayɨ' nionɨ dɨŋɨ' mɨnɨkwɨ'ropa yarɨŋagɨ'a na'nɨ kwi'yɨ'pɨ ‘Ɨ'wɨ'pɨ, ayɨ' apɨrɨ'anɨ?’ oyaiwi'poyɨnɨrɨ wi'wapɨyirɨ
43016010	nionɨ a'po tɨ'ŋɨ' e na'nɨ yi'a'na' o nɨnɨmi'mɨnɨma'na' soyɨ'ne' sɨnɨ sɨŋwɨ' a'mɨ wi' mɨnanɨ'a' eŋagɨ na'nɨ kwi'yɨ'pɨ ‘We' ro'nɨŋɨ'pɨ, ayɨ' apɨrɨ'anɨ?’ enɨ oyaiwi'poyɨnɨrɨ wi'wapɨyirɨ
43016011	Gorɨxo obo, a'ma' xwɨ'a' tɨ'yo meŋweaŋomɨ rɨxa xwɨyɨ'a' umea'rɨŋɨ' eŋagɨ na'nɨ kwi'yɨ'pɨ ‘Gorɨxo xwɨyɨ'a' numea'rɨrɨ'na' e winɨ'a'rɨnɨ.’ enɨ oyaiwi'poyɨnɨrɨ wi'wapɨyirɨ enɨ'a'rɨnɨ.” urɨŋɨnigɨnɨ.
43016012	A'mɨ re urɨŋɨnigɨnɨ, “Nionɨ xwɨyɨ'a' xwapɨ' a'mɨ bɨ tɨ'nɨ ‘Osearɨmɨnɨ.’ nimo'narɨŋagɨ aiwɨ agwɨ soyɨ'ne' arɨ'a' nipaxɨ' mimo'nɨŋoɨ.
43016013	E nerɨ aiwɨ kwi'yɨ' amɨpi' nepaxɨŋɨ' imo'nɨŋɨ'pɨ na'nɨ rarɨŋɨ'pɨ nɨbɨrɨ'na' Gorɨxo na'nɨ nepa'nɨ imo'nɨŋɨ'pɨ nɨ'nɨ seai'wapɨyinɨ'a'rɨnɨ. Apɨ xegɨ' dɨŋɨ' tɨ'nɨ wi' mɨsearɨpa nerɨ a'pomɨnɨ arɨ'a' wiarɨŋɨ'pɨnɨ rɨnɨ'a' eŋagɨ na'nɨ amɨpi' Gorɨxo na'nɨ imo'nɨŋɨ'pɨ xɨxenɨ seare'wapɨyinɨ'a'rɨnɨ. Amɨpi' rɨ'wɨ'yo imo'nɨnɨ'a'pɨ na'nɨ enɨ wɨ'a' searo'kiamonɨ'a'rɨnɨ.
43016014	Kwi'yɨ'pɨ xwɨyɨ'a' nionɨ rarɨŋa'pɨ wɨ'a' nɨsearo'kiamorɨ nionɨ na'nɨ nɨsearɨrɨ na'nɨ nionɨ sea'yɨ e nimɨxɨnɨ'a'rɨnɨ.
43016015	A'po nionɨ ɨ'a'nɨŋɨ' niepɨ'xɨ'niasiŋɨ' eŋagɨ na'nɨ amɨpi' nɨ'nɨ oya' imo'nɨŋɨ'pɨ nionɨya'rɨnɨ. Ayɨna'nɨ nionɨ re searɨ'ɨnɨ, ‘Kwi'yɨ'pɨ nionɨ rarɨŋa'pɨ arɨ'a' nɨnirɨ wɨ'a' searo'kiamonɨ'a'rɨnɨ.’ searɨ'ɨnɨ.” urɨŋɨnigɨnɨ.
43016016	Jisaso a'mɨ re urɨŋɨnigɨnɨ, “Nionɨ bɨ onɨmia'pɨ soyɨ'ne' tɨ'nɨ nɨŋwea'ma'na' eŋa'na' sɨŋwɨ' nanɨpɨ'rɨme'oɨ. Soyɨ'ne' segɨ'pɨ a'mɨ bɨ onɨmia'pɨ nɨŋwea'ma'na' sɨŋwɨ' nanɨpɨ'rɨ'a'rɨnɨ.” urɨ'agɨ
43016017	wiepɨsarɨŋɨ'yɨ' wa re rɨnɨgɨ'awixɨnɨ, “O pi' enɨ'pɨ na'nɨ rɨ'a re a'waŋɨ' neararɨnɨ, ‘Nionɨ bɨ onɨmia'pɨ nɨŋwea'ma'na' eŋa'na' sɨŋwɨ' nanɨpɨ'rɨme'oɨ. Soyɨ'ne' segɨ'pɨ a'mɨ bɨ onɨmia'pɨ nɨŋwea'ma'na' sɨŋwɨ' nanɨpɨ'rɨ'a'rɨnɨ.’ Rɨpɨ enɨ ‘A'po tɨ'ŋɨ' e umɨnɨrɨ rarɨŋɨnɨ.’ neararɨŋɨ'pɨ pi' enɨ'pɨ na'nɨ rɨ'a neararɨnɨ?” nɨrɨnɨro
43016018	re rɨnɨgɨ'awixɨnɨ, “ ‘Bɨ onɨmia'pɨyɨ' rarɨŋɨ'yɨ' pi' na'nɨ rɨ'a neararɨnɨ? None xɨ'o rarɨŋɨ'pɨ na'nɨ nɨjɨ'a' mimo'nɨŋwɨnɨ.” rɨnarɨŋagɨ'a
43016019	Jisaso awa yarɨŋɨ' owianeyɨnɨro wimo'narɨŋagɨ na'nɨ nɨjɨ'a' nimo'nɨrɨ na'nɨ re urɨŋɨnigɨnɨ, “Nionɨ ‘Bɨ onɨmia'pɨ nɨŋwea'ma'na' eŋa'na' sɨŋwɨ' nanɨpɨ'rɨme'oɨ. Segɨ'pɨ a'mɨ bɨ onɨmia'pɨ nɨŋwea'ma'na' sɨŋwɨ' nanɨpɨ'rɨ'a'rɨnɨ.’ searɨ'a'pɨ na'nɨ yarɨŋɨ' ninɨro rɨrɨnarɨŋoɨ?
43016020	Aga nepa seararɨŋɨnɨ. Soyɨ'ne' a'mɨxɨ'a' nero ŋwɨ' pɨyɨ' wɨ'rɨnɨpɨ'rɨ aiwɨ a'ma' xwɨ'a' tɨ'yo da'ŋɨ'yɨ' —Ayɨ' Gorɨxo tɨ'nɨ xepɨxepa' ro'nɨgɨ'a'yɨ'rɨnɨ. Ayɨ' yayɨ' sea'yɨmɨ da'nɨ winɨnɨŋoɨ. Ri'na' soyɨ'ne' i'kɨ'nɨŋɨ' sɨpi' nɨseairɨ aiwɨ rɨ'we'na' dɨŋɨ' niɨ'a' seainɨnɨ'a'rɨnɨ.” nurɨrɨ
43016021	ewayɨ' xwɨyɨ'a' bɨ rɨpɨ urɨŋɨnigɨnɨ, “Apɨxi'wa niai'wɨ' nɨxɨrɨrɨ'na' yarɨgɨ'a'pɨ na'nɨ dɨŋɨ' mo'poyɨ. Apɨxɨ' niai'wɨ' sɨŋwɨ' wanarɨ'na' ‘Rɨnɨŋɨ' nɨninɨrɨ niai'wɨ' xɨrɨmɨ na'nɨ rɨxa ri'na'rɨ'anɨ?’ nɨyaiwirɨ na'nɨ i'kɨ'nɨŋɨ' sɨpi' wiarɨŋɨ'rɨnɨ. E nerɨ ai' rɨ'we'na' niai'wɨ' rɨxa nɨxɨrɨma'na' niai'wɨ' xɨrɨ'o na'nɨ dɨŋɨ' niɨ'a' winarɨŋagɨ na'nɨ rɨ'nɨŋɨ' winɨ'ɨ'pɨ na'nɨ arɨ'a' ikeamoarɨŋɨ'rɨnɨ.
43016022	Soyɨ'ne' enɨ axɨ'pɨ'nɨŋɨ' seaimo'nɨnɨ. Agwɨ soyɨ'ne' i'kɨ'nɨŋɨ' sɨpi' nɨseairɨ aiwɨ nionɨ a'mɨ sɨŋwɨ' seana'na' xwioxɨ'yo dɨŋɨ' niɨ'a' seainɨnɨ'a'rɨnɨ. Yayɨ' apɨ a'ma' wi' amɨpi' wi' nɨseaika'rɨro ai' pɨ'rɨ' searakipaxɨ' mimo'nɨŋɨ'pɨ na'nɨ rarɨŋɨnɨ.
43016023	Dɨŋɨ' yayɨ' seainɨ'e da'nɨ nionɨ a'mɨ amɨpi' bɨ na'nɨ yarɨŋɨ' nipɨ'rɨ'a'manɨ. Aga nepa seararɨŋɨnɨ. A'pomɨ amɨpi' bɨ na'nɨ rɨxɨŋɨ' nurɨrɨ'na' nionɨmɨ da'nɨ ura'na'yɨ', ananɨ nɨseaiapɨnɨ'a'rɨnɨ.
43016024	I'nɨna' da'nɨ a'pomɨ nionɨmɨ da'nɨ rɨxɨŋɨ' murɨpa ne'ra nɨbɨ'asa'na' ai' dɨŋɨ' niɨ'a' seainɨnɨ'a'pɨ bɨ onɨmia'pɨ mɨseainɨpa e'wɨnɨgɨnɨrɨ omɨ ananɨ rɨxɨŋɨ' urɨ'ɨ'rɨxɨnɨ. Rɨxɨŋɨ' ura'na' seaiapɨnɨ'a'rɨnɨ.” urɨŋɨnigɨnɨ.
43016025	A'mɨ re urɨŋɨnigɨnɨ, “Xwɨyɨ'a' nionɨ nɨseara u'a'pɨ ewayɨ' xwɨyɨ'a' tɨ'nɨ nɨsearɨrɨ aiwɨ rɨ'we'na' ewayɨ' xwɨyɨ'a' tɨ'nɨ a'mɨ bɨ mɨsearɨ' a'po na'nɨ sɨŋa'nɨ a'waŋɨ' searɨmɨ'a'i'na' nimo'nɨnɨ'a'rɨnɨ.
43016026	I'na' Gorɨxomɨ rɨxɨŋɨ' nurɨrɨ'na' nionɨmɨ da'nɨ urɨpɨ'rɨ'a'rɨnɨ. Sewanɨŋoyɨ'ne' rɨxɨŋɨ' ura'na' ananɨ arɨ'a' seainɨ'a' eŋagɨ na'nɨ ‘I'na' nionɨ soyɨ'ne' na'nɨ a'pomɨ rɨxɨŋɨ' seaurɨyimɨ'a'rɨnɨ.’ mɨseararɨŋɨnɨ.
43016027	Xewanɨŋo dɨŋɨ' sɨxɨ' nɨseayirɨ na'nɨ arɨ'a' seainɨ'a'rɨnɨ. Soyɨ'ne' nionɨ dɨŋɨ' sɨxɨ' nɨyiro ‘A'po tɨ'ŋɨ' e da'nɨ bɨŋorɨ'anɨ?’ niaiwiro yarɨŋagɨ'a na'nɨ xewanɨŋo dɨŋɨ' sɨxɨ' nɨseayirɨ na'nɨ arɨ'a' seainɨ'a'rɨnɨ.” nurɨrɨ
43016028	re urɨŋɨnigɨnɨ, “Eŋi'na' nionɨ a'po tɨ'nɨ ŋweaaga'onɨ ai' o tɨ'ŋɨ' e da'nɨ pɨ'nɨ nɨwia'rɨmɨ xwɨ'a' tɨ'yo na'nɨ bɨŋa'rɨnɨ. Re nɨŋweaŋɨsa'na' xwɨ'a' tɨ'yo pɨ'nɨ nɨwia'rɨmɨ a'mɨ o tɨ'ŋɨ' e na'nɨ umɨ'ɨnɨ.” urɨ'agɨ
43016029	xegɨ' wiepɨsarɨŋowa re urɨgɨ'awixɨnɨ, “Ayɨ' apɨrɨnɨ. Agwɨ joxɨ ewayɨ' xwɨyɨ'a' tɨ'nɨ mɨneararɨŋɨnɨ. Rɨxa sɨŋa'nɨ a'waŋɨ' neararɨŋɨnɨ.
43016030	Agwɨ none dɨŋɨ' re nɨsiaiwirane nɨjɨ'a' imo'nɨŋwɨnɨ, ‘Amɨpi' nɨ'nɨ na'nɨ nɨjɨ'orɨ'anɨ? A'ma' yarɨŋɨ' mɨwipa e'ɨ'mɨ aiwɨ wigɨ' xwioxɨ'yo “Yarɨŋɨ' apɨ owimɨnɨ.” yaiwiarɨgɨ'a'pɨ na'nɨ nɨjɨ'a' imo'nɨŋorɨ'anɨ?’ nɨsiaiwirane nɨjɨ'a' imo'nɨŋwɨnɨ. Ayɨna'nɨ dɨŋɨ' re nɨsiaiwirane dɨŋɨ' rɨkwɨ'roarɨŋwɨnɨ, ‘Joxɨ Gorɨxo tɨ'ŋɨ' e da'nɨ bɨŋoxɨrɨnɨ.’ rɨkwɨ'roarɨŋwɨnɨ.” urɨ'agɨ'a
43016031	Jisaso re urɨŋɨnigɨnɨ, “Agwɨ soyɨ'ne' dɨŋɨ' rɨnɨkwɨ'roarɨŋoɨ?
43016032	Soyɨ'ne' xɨ'dɨ'xɨ'dowa'rɨ' seai'a'na' nionɨ nɨgɨ'pɨ pɨ'nɨ nɨnɨwia'rɨmɨ segɨ' aŋɨ'mɨ na'nɨ xɨxegɨ'nɨ umipɨ'ri'na' rɨxa aŋwɨ e nerɨ rɨxa imo'nɨnɨ. Soyɨ'ne' nionɨ pɨ'nɨ nɨnɨwia'rɨmɨ nu'agɨ'a ai' a'po dɨŋɨ' nɨkɨkayoŋagɨ na'nɨ nionɨ nɨgɨ'pɨ ŋweapaxɨ'manɨ.
43016033	Soyɨ'ne' aya' sɨ'wɨ' mɨsearo' ‘O tɨ'nɨ ika'rɨnɨŋwa'onerɨ'anɨ?’ nɨyaiwinɨro kikiɨ'a' e'ɨ'rɨxɨnɨrɨ xwɨyɨ'a' nionɨ nɨseara bɨ'a'pɨ searɨ'a'rɨnɨ. Soyɨ'ne' xwɨ'a' tɨ'yo ŋweaŋa'na' a'ma' Gorɨxo tɨ'nɨ xepɨxepa' ro'nɨgɨ'a'yɨ' xeanɨŋɨ' seaika'rɨpɨ'rɨ'a' eŋagɨ aiwɨ nionɨ ayo rɨxa xopɨra'rɨ' wi'a' eŋagɨ na'nɨ dɨŋɨ' sɨxɨ' ni'nɨro ŋwea'ɨ'rɨxɨnɨ.” urɨŋɨnigɨnɨ.
43017001	Jisaso xwɨyɨ'a' apɨ nura nu'ɨsa'na' aŋɨ'namɨ na'nɨ sɨŋwɨ' nana'nɨrɨ re rɨŋɨnigɨnɨ, “A'poxɨnɨ, nimo'nɨnɨ na'nɨ rɨxa ri'na'rɨnɨ. Dɨxɨ' riwaxonɨ eŋɨ' sɨxɨ' ea'nɨŋɨ' joxɨya'pɨ a'ma'yo sɨwa' wimɨ na'nɨ joxɨ ‘O a'ma' nɨyonɨ sea'yɨ e imo'nɨŋorɨ'anɨ?’ oniaiwi'poyɨnɨrɨ nii'ɨrɨxɨnɨ.
43017002	A'ma' joxɨya' dɨŋɨ'yo da'nɨ nionɨ nɨxɨ'darɨgɨ'a'yo dɨŋɨ' nɨyɨmɨŋɨ' imo'nɨŋɨ'pɨ sɨxɨ' umi'mopaxo imo'nɨ'wɨnɨgɨnɨrɨ ‘A'ma' nɨ'nɨ na'nɨ ne'nɨ' tɨ'ŋoxɨ imo'neɨ.’ nɨrɨŋɨ' eŋagɨ na'nɨ rɨrarɨŋɨnɨ.
43017003	A'ma' rɨpɨnɨ nerɨŋɨ'pimɨ da'nɨ dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ' imo'narɨgɨ'a'rɨnɨ. Joxɨ na'nɨ ‘Ŋwɨ'a' imo'nɨŋo, ayɨ' Gorɨxorɨnɨ. A'mɨ wo mɨŋweanɨnɨ.’ dɨŋɨ' rɨmoro Jisasɨ Kiraisonɨ, joxɨ nɨrowa're'napɨŋonɨ na'nɨ ‘Nepa ayɨ' orɨnɨ.’ dɨŋɨ' nɨmoro yarɨgɨ'a'yɨ', ayɨ' dɨŋɨ' nɨyɨmɨŋɨ'pɨ imo'narɨgɨ'a'rɨnɨ.
43017004	Joxɨ o e e'wɨnɨgɨnɨrɨ nɨrɨŋɨ'pɨ xɨxenɨ nɨpɨnɨ nɨya'rɨrɨ'na' eŋɨ' sɨxɨ' ea'nɨŋɨ' joxɨya'pɨ nɨwi'wapɨyirɨŋɨ'pimɨ da'nɨ sea'yɨ e joxɨ imo'nɨŋɨ'pɨ a'ma' xwɨ'a' tɨ'yo da'ŋɨ'yo sɨwa'nɨŋɨ' wi'a'rɨnɨ.
43017005	A'poxɨnɨ nionɨ e e'a' eŋagɨ na'nɨ xa'mɨ xwɨ'a' rɨri' sɨnɨ mimo'nɨpa eŋɨ'mɨ joxɨ tɨ'nɨ nɨŋwearɨ'na' nikɨ'nɨrɨ ŋweaaga'pɨ ‘A'mɨ nionɨ tɨ'nɨ nɨŋwearɨ'na' nionɨ tɨ'nɨ nawi'nɨ sea'yɨ e nimo'nɨrɨ axɨ'pɨ oikɨ'nɨnɨ.’ osimo'nɨnɨ.” nurɨrɨ
43017006	re urɨŋɨnigɨnɨ, “A'ma' xwɨ'a' tɨ'yo da'ŋɨ' joxɨya' dɨŋɨ' tɨ'nɨ nionɨ nɨxɨ'darɨgɨ'a'yɨ' joxɨ imo'nɨŋɨ'pɨ na'nɨ xɨxenɨ nɨjɨ'a' oimo'nɨ'poyɨnɨrɨ wi'wapɨyiŋa'rɨnɨ. Ayɨ' a'ma' dɨxɨ'yɨ' nionɨ niapɨŋɨ'yɨ' na'nɨ rɨrarɨŋɨnɨ. Dɨxɨ' xwɨyɨ'a' nionɨ nɨrɨŋɨ'pimɨ pi'ra'nɨŋɨ' nɨxɨ'da nɨbɨro
43017007	rɨxa nɨjɨ'a' re imo'nɨŋoɨ, ‘Amɨpi' joxɨ ɨ'a'nɨŋɨ' niepɨ'xɨ'niasiŋɨ' nionɨ nɨrɨrɨ yarɨŋa'pɨ nɨpɨnɨ joxɨ niapɨŋɨ'rɨnɨ.’ Nɨjɨ'a' e imo'nɨŋoɨ.
43017008	Xwɨyɨ'a' joxɨ nɨrɨŋɨ'pɨ xewanɨŋonɨ rɨxa urɨ'a' eŋagɨ na'nɨ nɨjɨ'a' e imo'nɨŋoɨ. Xwɨyɨ'a' nionɨya'pɨ arɨ'a' nɨniro'na' dɨŋɨ' nɨnɨkwɨ'roro xɨxenɨ re nɨsiaiwiro nɨjɨ'a' imo'nɨŋoɨ, ‘Gorɨxo tɨ'a'mɨnɨ bɨŋorɨnɨ.’ nɨsiaiwiro ‘Gorɨxo urowa're'napɨŋorɨ'anɨ?’ niaiwia'rɨŋoɨ.” nurɨrɨ
43017009	re urɨŋɨnigɨnɨ, “A'ma' xwɨ'a' tɨ'yo da'ŋɨ' a'poxɨ tɨ'nɨ xepɨxepa' ro'nɨgɨ'a'yo arɨra' owinɨrɨ yarɨŋɨ' mɨsiarɨŋɨnɨ. A'ma' joxɨya' dɨŋɨ' tɨ'nɨ dɨŋɨ' nɨkwɨ'roarɨgɨ'a'yɨ' dɨxɨ' imo'nɨŋagɨ na'nɨ yarɨŋɨ' siarɨŋɨnɨ.
43017010	Amɨpi' a'ma' ai' nionɨya'yɨ' ayɨ' joxɨya' imo'nɨnɨ. Amɨpi' a'ma' ai' joxɨya'yɨ' enɨ ayɨ' nionɨya' imo'nɨnɨ. Ayɨ' dɨŋɨ' nɨnɨkwɨ'rorɨŋɨ'pimɨ da'nɨ a'ma'yo re'nɨŋɨ' urarɨŋoɨ, ‘Sea'yɨ e imo'nɨŋo, ayɨ' orɨnɨ.’ urarɨŋoɨ.
43017011	Nionɨ joxɨ tɨ'a'mɨnɨ bɨmɨ eŋagɨ na'nɨ xwɨ'a'yo re bɨ tɨ'nɨ sɨnɨ ŋwea'mɨme'ɨnɨ. E nerɨ ai' a'ma' rowa sɨnɨ xwɨ'a' tɨ'yo re ŋweapɨ'rɨ'a' eŋagɨ na'nɨ a'poxɨnɨ, —Joxɨ sɨyikwɨ' mi'nɨŋɨ' imo'nɨŋoxɨrɨnɨ. Joxɨ dɨxɨ' eŋɨ' ea'nɨŋɨ'pɨ —Eŋɨ' ea'nɨŋɨ' joxɨ nea'mɨxowa'rɨŋɨ'pɨ na'nɨ rarɨŋɨnɨ. Apɨ tɨ'nɨ pi'ra'nɨŋɨ' ume'ɨrɨxɨnɨ. Yawawi nawi'nɨ imo'nɨgwɨ'i'pa ayɨ' enɨ axɨ'pɨ nawi'nɨ imo'nɨpɨ'rɨ'a na'nɨ pi'ra'nɨŋɨ' ume'ɨrɨxɨnɨrɨ rɨrarɨŋɨnɨ.
43017012	Nionɨ awa tɨ'nɨ emearɨ'na' eŋɨ' sɨxɨ' ea'nɨŋɨ' joxɨ nea'mɨxowa'rɨŋɨ'pɨ tɨ'nɨ nɨme'ra nɨbɨrɨ awi'nɨŋɨ' numearo'a barɨ'na' awa wo mɨyorɨ'rɨnɨpa nema'na' aiwɨ Bɨkwɨ'yo da'nɨ rɨ'wamɨŋɨ' ea'nɨŋɨ'pɨ xɨxenɨ imo'nɨnɨ na'nɨ awa wonɨnɨ xewanɨŋo nerɨŋɨ'pimɨ da'nɨ yorɨ'rɨnɨmɨnɨrɨ yarɨnɨ.
43017013	Agwɨ nionɨ joxɨ tɨ'ŋɨ' e na'nɨ bɨmɨ'ɨnɨ. E nerɨ ai' dɨŋɨ' niɨ'a' nionɨ ninarɨŋɨ'pa awa enɨ bɨ onɨmia'pɨ mɨwinɨ' xwe' wi'wɨnɨgɨnɨrɨ sɨnɨ xwɨ'a' tɨ'yo nɨŋwearɨ'na' nionɨ nɨra warɨŋa'pɨ rɨrarɨŋɨnɨ.” nurɨrɨ
43017014	re urɨŋɨnigɨnɨ, “Nionɨ a'ma' a'poxɨ dɨŋɨ' rɨkwɨ'roarɨŋɨ'yo xwɨyɨ'a' joxɨya'pɨ urɨŋa' eŋagɨ na'nɨ a'ma' xwɨ'a' tɨ'yo da'ŋɨ'yɨ' ayo sɨ'mɨ' tɨ'nɨ wiarɨŋoɨ. Nionɨ xwɨ'a' tɨ'yo da'ŋonɨ mimo'nɨpa eŋa'pa awa enɨ xwɨ'a' tɨ'yo da'ŋɨ'nɨŋɨ' mimo'nɨŋagɨ'a na'nɨ sɨ'mɨ' tɨ'nɨ wiarɨŋoɨ.
43017015	Awamɨ joxɨ xwɨ'a' tɨ'yo da'nɨ owirɨmeanɨrɨ mɨrɨrarɨŋɨnɨ. Sɨpi' wika'rarɨŋo xwɨrɨ'a' mɨwikɨxepa enɨ'a na'nɨ joxɨ pi'ra'nɨŋɨ' me'wɨnɨgɨnɨrɨ rɨrarɨŋɨnɨ.
43017016	Nionɨ xwɨ'a' tɨ'yo da'ŋonɨ mimo'nɨpa eŋa'pa awa enɨ xwɨ'a' tɨ'yo da'ŋɨ'nɨŋɨ' mimo'nɨpa eŋagɨ'a na'nɨ a'ma' xwɨ'a' tɨ'yo da'ŋɨ'yɨ' tɨ'nɨ axɨ'yɨ' mimo'nɨŋoɨ.
43017017	Xwɨyɨ'a' joxɨya'pɨ aga nepa'nɨ imo'nɨŋagɨ na'nɨ a'ma' rowa joxɨ simo'narɨŋɨ'pɨ na'nɨ xɨxenɨ kumɨxɨnɨpɨ'rɨ na'nɨ xwɨyɨ'a' apɨ nure'wapɨyirɨŋɨ'pimɨ da'nɨ pi'ra'nɨŋɨ' imɨxɨ'ɨrɨxɨnɨ.
43017018	Joxɨ xwɨ'a'yo na'nɨ u'wɨnɨgɨnɨrɨ nɨrowa're'napɨŋɨ'pa xamɨŋonɨ enɨ awamɨ urowa'rɨŋa'rɨnɨ.
43017019	Joxɨ a'ma'yɨ' na'nɨ wii'wɨnɨgɨnɨrɨ nɨrowa're'napɨŋɨ'pɨ tɨ'nɨ xɨxenɨ niɨwanɨŋonɨ owiimɨnɨrɨ na'nɨ okumɨxɨnɨmɨnɨ. A'ma' rowa enɨ joxɨ e e'ɨ'rɨxɨnɨrɨ simo'narɨŋɨ'pɨ na'nɨ okumɨxɨnɨ'poyɨnɨrɨ na'nɨ joxɨ wii'wɨnɨgɨnɨrɨ nɨrowa're'napɨŋɨ'pɨ tɨ'nɨ xɨxenɨ owiimɨnɨ.” nurɨrɨ
43017020	re urɨŋɨnigɨnɨ, “Nionɨ awa na'nɨnɨ rɨxɨŋɨ' mɨrɨrarɨŋɨnɨ. Awa ure'wapɨyi'a'na' dɨŋɨ' nɨkwɨ'ro'ɨ'a'yɨ' na'nɨ enɨ a'poxɨnɨ rɨrarɨŋɨnɨ.
43017021	Ayɨ' nɨ'nɨ axɨ'yɨ'nɨŋɨ' imo'nɨpɨ'rɨ'a na'nɨ yarɨŋɨ' siarɨŋɨnɨ. ‘A'poxɨ nionɨ tɨ'nɨ imo'nɨrɨ nionɨ joxɨ tɨ'nɨ imo'nɨrɨ egwɨ'i'pa ayɨ' enɨ yawawi tɨ'nɨ nawi'nɨ oimo'nɨ'poyɨ.’ nimo'narɨnɨ. A'ma' nɨ'nɨ dɨŋɨ' nɨnɨkwɨ'roro ‘Gorɨxo urowa're'napɨ'agɨ weapɨŋorɨ'anɨ?’ niaiwi'ɨ'rɨxɨnɨrɨ ‘A'ma' tɨyɨ' axɨ'yɨ'nɨŋɨ' oimo'nɨ'poyɨ.’ nimo'narɨnɨ.
43017022	Eŋɨ' sɨxɨ' ea'nɨŋɨ' joxɨ nea'mɨxowa'rɨŋɨ'pɨ awa enɨ yawawi axowawi imo'nɨgwɨ'i'pa axowa'nɨŋɨ' oimo'nɨ'poyɨnɨrɨ na'nɨ wea'mɨxowa'rɨŋa'rɨnɨ.
43017023	Awa aga xɨxenɨ axowa'nɨŋɨ' oimo'nɨ'poyɨnɨrɨ nionɨ awa tɨ'nɨ nawi'nɨ imo'nɨrɨ joxɨ nionɨ tɨ'nɨ nawi'nɨ imo'nɨrɨ eŋwɨnɨ. A'ma' nɨ'nɨ re nɨyaiwiro nɨjɨ'a' imo'nɨpɨ'rɨ'a na'nɨ e imo'nɨŋwɨnɨ, ‘Gorɨxo omɨ urowa're'napɨŋɨ'rɨnɨ. Omɨ dɨŋɨ' sɨxɨ' uyiŋɨ'pa awamɨ enɨ dɨŋɨ' sɨxɨ' uyinɨ.’ nɨyaiwiro nɨjɨ'a' imo'nɨpɨ'rɨ'a na'nɨ e imo'nɨŋwɨnɨ.” nurɨrɨ
43017024	re urɨŋɨnigɨnɨ, “A'poxɨnɨ, a'ma' joxɨya' dɨŋɨ' tɨ'nɨ nɨxɨ'darɨgɨ'a' rowa nionɨ xa'mɨ joxɨ tɨ'nɨ nɨŋwearɨ'na' nikɨ'nɨrɨ ŋweaaga'pa a'mɨ nikɨ'nɨrɨ ŋweaŋa'na' sɨŋwɨ' nanɨpɨ'rɨ'a na'nɨ nionɨ ŋwea'mɨ'ae' awa enɨ nionɨ tɨ'nɨ ŋwea'ɨ'rɨxɨnɨrɨ na'nɨ nimo'narɨnɨ. A'poxɨnɨya' dɨŋɨ' tɨ'nɨ nikɨ'nɨrɨ ŋweaaga'pɨ na'nɨ rɨrarɨŋɨnɨ. Ayɨ' rɨpɨ na'nɨrɨnɨ. Xwɨ'a' rɨri' sɨnɨ mimo'nɨŋa'na' dɨŋɨ' sɨxɨ' nɨyiŋoxɨ eŋagɨ na'nɨ rarɨŋɨnɨ.
43017025	A'poxɨnɨ, joxɨ we' ro'nɨŋoxɨrɨnɨ. Joxɨ na'nɨ a'ma' xwɨ'a' tɨ'yo da'ŋɨ'yɨ' nɨjɨ'a' xɨxenɨ mimo'nɨpa eŋagɨ'a aiwɨ nionɨ joxɨ na'nɨ nɨjɨ'a' xɨxenɨ imo'nɨŋɨnɨ. Rowa enɨ joxɨ na'nɨ ‘O omɨ urowa're'napɨŋorɨ'anɨ?’ nɨsiaiwiro nɨjɨ'a' imo'nɨŋoɨ.
43017026	Joxɨ imo'nɨŋɨ'pɨ na'nɨ awamɨ rɨxa nɨwi'wapɨyirɨ wɨ'a' uro'kiamoŋa'rɨnɨ. Dɨŋɨ' joxɨ sɨxɨ' nɨyarɨŋɨ'pa awa enɨ wi'nɨyo axɨ'pɨ uyipɨ'rɨ'a na'nɨ a'mɨ bɨ tɨ'nɨ wi'wapɨyimɨ'ɨnɨ. Nionɨ enɨ awa tɨ'nɨ nawi'nɨ imo'nɨmɨ'a na'nɨ a'mɨ bɨ tɨ'nɨ wi'wapɨyimɨ'ɨnɨ.” urɨŋɨnigɨnɨ.
43018001	Gorɨxomɨ rɨxɨŋɨ' e nura'rɨmo xegɨ' wiepɨsarɨŋowa tɨ'nɨ nuro i'rɨreŋɨ' xegɨ' yoɨ' Kidɨronɨyɨ rɨnɨŋɨ'pa'mɨ nɨxemoro omɨŋɨ' ojɨkwɨ'i' bɨ orɨwa'mɨ da'nɨ inɨŋɨ'pɨ tɨ'e re'mogɨ'awixɨnɨ.
43018002	Judaso, Jisaso na'nɨ mɨyɨ' urɨno enɨ Jisaso tɨ'nɨ xegɨ' wiepɨsarɨŋowa tɨ'nɨ i'ni'na' e awi' ea'nayarɨgɨ'a' eŋagɨ na'nɨ omɨŋɨ' ojɨkwɨ'i' apɨ na'nɨ nɨjɨ'a'rɨnɨ.
43018003	O e'ma'yɨ' porisɨ' wamɨ awi' earɨ aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'wamɨ enɨ Parisiowa tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'ŋɨ' e da'nɨ awi' earɨ nema'na' awa ramɨxɨ' tɨ'nɨ uyɨ'wɨ' tɨ'nɨ mɨxɨ'na'pɨ tɨ'nɨ nɨxɨrɨma'na' ojɨkwɨ'i'pimɨ na'nɨ nuro re'mo'a'na'
43018004	Jisaso xɨ'omɨ wika'rɨpɨ'rɨ'pɨ nɨpɨnɨ na'nɨ rɨxa nɨjɨ'a' nimo'nɨrɨ na'nɨ aŋwɨ e nurɨ re urɨŋɨnigɨnɨ, “Soyɨ'ne' go na'nɨ pɨ'a' yarɨŋoɨ?” urɨ'agɨ
43018005	awa re urɨgɨ'awixɨnɨ, “Nasaretɨ da'ŋɨ' Jisaso na'nɨ pɨ'a' yarɨŋwɨnɨ.” urɨ'agɨ'a Judaso xɨ'o na'nɨ pasa'nɨŋɨ' umearɨŋo awa tɨ'nɨ roŋa'na' Jisaso “Ayɨ' nionɨrɨnɨ.” urɨŋɨnigɨnɨ.
43018006	“Ayɨ' nionɨrɨnɨ.” ura'na' awa re egɨ'awixɨnɨ. O'ɨ' nero rɨ'wɨmɨnaŋɨ' u'ɨ'a'yɨ' xwɨ'a'yo pɨki'nɨmeagɨ'awixɨnɨ.
43018007	Xwɨ'a'yo pɨ'ki'nɨmea'agɨ'a o a'mɨ re urɨŋɨnigɨnɨ, “Go na'nɨ pɨ'a' yarɨŋoɨ?” urɨ'agɨ awa “Nasaretɨ da'ŋɨ' Jisaso na'nɨ pɨ'a' yarɨŋwɨnɨ.” urɨ'agɨ'a
43018008	Jisaso “ ‘Ayɨ' nionɨrɨnɨ.’ rɨxa searɨ'anigɨnɨ. Ayɨna'nɨ nionɨ na'nɨ pɨ'a' nɨnirɨ'na'yɨ', a'ma' rowayɨ' xe ou'poyɨnɨrɨ sɨŋwɨ' wɨnɨ'poyɨ.” urɨŋɨnigɨnɨ.
43018009	Xa'mɨ Gorɨxomɨ re urɨ'ɨ'pɨ, “A'ma' joxɨya' dɨŋɨ' tɨ'nɨ xɨ'dɨ'ɨ'rɨxɨnɨrɨ niapɨŋɨ'yɨ' womɨ mɨwiorɨ'rɨŋa'rɨnɨ.” urɨ'ɨ'pɨ xɨxenɨ imo'nɨnɨ na'nɨ e urɨŋɨnigɨnɨ.
43018010	E urarɨ'na' Saimonɨ Pitao kira' ba' nɨmɨxearɨ re eŋɨnigɨnɨ. Mɨ'rɨ' nurɨ apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋoya' omɨŋɨ' wiiarɨŋomɨ —O xegɨ' yoɨ' Marɨkasoyɨ rɨnɨŋorɨnɨ. Omɨ mɨŋɨ' ro'mɨnɨrɨ e'ɨ'yɨ' pɨ'rɨ' noyɨ'kirɨ arɨ'a' mɨŋɨ' wirɨ'pieaŋɨnigɨnɨ.
43018011	Pɨ'rɨ' noyɨ'kirɨ arɨ'a' mɨŋɨ' wirɨ'piea'agɨ Jisaso Pitaomɨ mɨxɨ' re urɨŋɨnigɨnɨ, “Kira'pa' xegɨ' aŋɨ'yo a'mɨ upɨ'roɨ. Xeanɨŋɨ' kapɨxɨ'nɨŋɨ' a'po o onɨnɨrɨ niaparɨŋɨ'pɨ ‘Mɨnɨpa oenɨ.’ rɨsimo'narɨnɨ?” urɨŋɨnigɨnɨ.
43018012	E'ma'yɨ' porisowa tɨ'nɨ wigɨ' sea'yɨ e wimo'nɨŋo tɨ'nɨ Judayɨ' aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'wa tɨ'nɨ Jisasomɨ ɨ'a' nɨxero gwɨ' nɨjiro
43018013	xa'mɨ Anaso tɨ'ŋɨ' e na'nɨ nɨme'ra ugɨ'awixɨnɨ. Anasomɨ xɨneagwo Kaiapasorɨnɨ. Xwiogwɨ' omɨ o apaxɨ'pa'nɨŋɨ' imo'nɨgɨ'a'wa sea'yɨ e wimo'nɨŋorɨnɨ.
43018014	Xa'mɨ xegɨ' Judayo re urɨŋo, ayɨ' orɨnɨ, “ ‘Negɨ' a'ma' nɨ'nɨ pepɨ'rɨxɨnɨrɨ ayɨ' rɨ'nɨŋɨ' meaanɨrɨ e'ɨ'a'pɨ na'nɨ a'ma' na' wonɨ rɨ'nɨŋɨ' apɨ nɨmearɨ nɨperɨ'na'yɨ', ananɨrɨnɨ.’ nimo'narɨnɨ.” urɨŋorɨnɨ.
43018015	Omɨ xɨneagwo, Anasoyɨ rɨnɨŋo tɨ'ŋɨ' e na'nɨ Jisasomɨ nɨme'ra warɨ'na' Saimonɨ Pitao tɨ'nɨ wiepɨsarɨŋɨ'yɨ' a'mɨ wo tɨ'nɨ awau' Jisasomɨ rɨ'wɨ'yo nɨxɨ'da nuri apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋoya' aŋɨ' tɨ'ŋɨ' e nɨre'mo'ma'na' wiepɨsarɨŋɨ' wɨ'omɨ apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋo sɨ'mɨmaŋɨ' oya' nɨjɨ'a' eŋagɨ na'nɨ o Jisaso tɨ'nɨ aŋɨ' a'kɨŋa'yo i'nɨmɨ nɨpa'wiri
43018016	Pitao sɨnɨ bɨ'arɨwa'mɨnɨ ɨ'wi' e roŋagɨ na'nɨ nurɨ apɨxɨ' a'kɨŋa' ɨ'wi'yimɨ awi' roarɨŋi'mɨ Pitao na'nɨ nurɨmo nɨpeyearɨ nɨwirɨmea'mɨ ɨ'wiaparɨ'na'
43018017	apɨxɨ' a'kɨŋa' ɨ'wi'yimɨ awi' roarɨŋi' Pitaomɨ re urɨŋɨnigɨnɨ, “Joxɨ enɨ a'ma' roya' wiepɨsarɨŋɨ' woxɨ menɨranɨ?” urɨ'agɨ o “Nionɨmanɨ.” nurɨmɨ nɨpa'wirɨ
43018018	xɨna'i'wa'nɨŋɨ' nimo'nɨro omɨŋɨ' yarɨgɨ'a'yɨ' tɨ'nɨ aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'wa tɨ'nɨ e nɨro'wapɨro imɨŋɨ' rarɨŋagɨ na'nɨ rɨ'a' nikea'ma'na' rɨ'a' imo'narɨ'na' Pitao enɨ rɨ'a' oimo'nɨmɨnɨrɨ aŋwɨ e nurɨ awa tɨ'nɨ nawi'nɨ nɨrorɨ rɨ'a' imo'narɨŋagɨnɨ.
43018019	Apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋo Jisasoya' wiepɨsarɨŋɨ'yɨ' na'nɨ yarɨŋɨ' wirɨ xwɨyɨ'a' a'ma'yo ure'wapɨyarɨŋɨ'pɨ na'nɨ yarɨŋɨ' wirɨ e'agɨ
43018020	Jisaso re urɨŋɨnigɨnɨ, “Nionɨ a'ma' nɨyonɨ sɨŋa'nɨŋe da'nɨ ure'wapɨyarɨŋa'rɨnɨ. Nionɨ gi'nɨ gi'na' nure'wapɨyirɨ'na' rotu' aŋɨ'yo da'nɨranɨ, aŋɨ' rɨdɨyowa' yarɨgɨ'iwa'mɨ da'nɨranɨ, sa negɨ' Judayɨ' awi' ea'narɨgɨ'e da'nɨ ure'wapɨyarɨŋa' eŋagɨ na'nɨ
43018021	joxɨ pi' na'nɨ nionɨ yarɨŋɨ' niarɨŋɨnɨ. Nionɨ xwɨyɨ'a' urarɨ'na' arɨ'a' niarɨgɨ'a'yo yarɨŋɨ' wiɨ. Pi' pi' urarɨŋa'pɨ na'nɨ ayɨ' ananɨ nɨjɨ'a'rɨnɨ.” ura'na'
43018022	aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'yɨ' wo aŋwɨ e e'ɨ' nɨro'ma'na' Jisasomɨ we' tɨ'nɨ nupɨka'kwirɨ re urɨŋɨnigɨnɨ, “Apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋomɨ e nurɨrɨ'na' ‘Apa'nɨ urarɨŋɨnɨ.’ rɨsimo'narɨnɨ?” urɨ'agɨ
43018023	Jisaso re urɨŋɨnigɨnɨ, “Nionɨ xeŋwɨ'nɨ nɨrɨrɨ sɨpi'nɨ rarɨ'na'yɨ', xeŋwɨ' rɨ'a'pɨ na'nɨ a'waŋɨ' neareɨ. Nionɨ naŋɨ' rarɨ'na'yɨ', pi' na'nɨ iwaŋɨ' neaarɨŋɨnɨ?” urɨ'agɨ
43018024	Anaso Jisaso sɨnɨ gwɨ' jinɨŋa'na' apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋɨ' a'mɨ wo, Kaiapasoyɨ rɨnɨŋo tɨ'ŋɨ' e na'nɨ wiowa'rɨŋɨnigɨnɨ.
43018025	Saimonɨ Pitao rɨ'a' ikeaa'rɨnɨŋe e'ɨ' nɨro'ma'na' rɨ'a' imo'narɨ'na' e ro'wapɨgɨ'a'yɨ' wi' re urɨgɨ'awixɨnɨ, “Joxɨ enɨ xegɨ' wiepɨsarɨŋɨ'yɨ' woxɨ menɨranɨ?” urɨ'agɨ'a ai' o “Oweoɨ.” nurɨrɨ “Nionɨ enɨ wonɨmanɨ.” urɨ'agɨ
43018026	Apaxɨ'pa'nɨŋɨ' imo'nɨgɨ'a'wamɨ sea'yɨ e wimo'nɨŋoya' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' wo —O Pitao arɨ'a' mɨŋɨ' wirɨ'pieaŋomɨ xexɨrɨ'mea' worɨnɨ. O enɨ Pitaomɨ re urɨŋɨnigɨnɨ, “Nionɨ ojɨkwɨ'i'yo Jisaso tɨ'nɨ nawi'nɨ roŋagɨ sɨŋwɨ' ranɨ'a'oxɨ menɨranɨ?” urɨ'agɨ
43018027	Pitao a'mɨ “Oweoɨ.” ura'na' re eŋɨnigɨnɨ. Karɨ'karɨ' rɨ'aiwa' rɨŋɨnigɨnɨ.
43018028	Wɨ'a' mo'nɨŋɨ'mɨ Kaiapaso tɨ'ŋɨ' e da'nɨ e'ma'yɨ' gapɨmanowaya' aŋiwa'mɨ na'nɨ Jisasomɨ nɨme'ra nuro aiwɨ Judayɨ' a'mɨna'owa none nɨpa'wirɨŋɨ'pimɨ da'nɨ xwɨrɨ'a' ikɨxena'na' aiwa' Aŋɨ'najo Neamu'roagoɨ rɨnɨŋɨ'yi na'nɨ mɨnɨpaxɨ' imo'nanɨgɨnɨrɨ mɨpa'wi' yarɨŋagɨ'a
43018029	gapɨmanɨ' pɨrimia' imo'nɨŋo —O e'ma'yɨ' wo xegɨ' yoɨ' Pairatoyɨ rɨnɨŋorɨnɨ. O awa tɨ'ŋɨ' e na'nɨ nɨ'wiapɨrɨ re urɨŋɨnigɨnɨ, “Omɨ pi' xwɨyɨ'a' na'nɨ xwɨyɨ'a' mearanɨro nɨmea'mɨ barɨŋoɨ?” urɨ'agɨ
43018030	awa re urɨgɨ'awixɨnɨ, “A'ma' ro ɨ'wɨ' mɨyarɨŋo eŋa'na'yɨ', joxɨ tɨ'e na'nɨ nɨmea'mɨ banɨrɨ e'wa'manɨ.” urɨ'agɨ'a
43018031	Pairato re urɨŋɨnigɨnɨ, “Sewanɨŋoyɨ'ne' nɨmea'mɨ nuro segɨ' ŋwɨ' ikaxɨ' rarɨŋɨ'pɨ tɨ'nɨ xɨxenɨ xwɨyɨ'a' umearɨ'poyɨ.” urɨ'agɨ Judayowa re urɨgɨ'awixɨnɨ, “E'ma'oyɨ'ne' ɨ'wɨ' yarɨgɨ'a'yo opɨki'poyɨnɨrɨ sɨŋwɨ' neanarɨgɨ'a'manɨ.” urɨgɨ'awixɨnɨ.
43018032	Xwɨyɨ'a' Jisaso xa'mɨ re urɨŋɨ'pɨ, “Nionɨ nɨnɨpɨkirɨ'na' e nɨniro nɨpɨkipɨ'rɨ'a'rɨnɨ.” urɨŋɨ'pɨ xɨxenɨ imo'nɨnɨ na'nɨ Judayowa Pairatomɨ xwɨyɨ'a' e urɨgɨ'awixɨnɨ.
43018033	Pairato a'mɨ gapɨmanowa wigɨ' aŋɨ' iwa'mɨ nɨpa'wi'ma'na' “Jisaso obɨnɨ.” nɨrɨrɨ re urɨŋɨnigɨnɨ, “Joxɨ mɨxɨ' ina'yɨ' Judayɨ'ya'oxɨranɨ?” urɨ'agɨ
43018034	Jisaso re urɨŋɨnigɨnɨ, “Dɨxɨ' dɨŋɨ' tɨ'nɨ rɨnɨrarɨŋɨnɨ? Wa rɨrɨ'agɨ'a rɨnɨrarɨŋɨnɨ?” urɨ'agɨ
43018035	Pairato re urɨŋɨnigɨnɨ, “Nionɨ dɨxɨ' Judayɨ' wonɨranɨ? Dɨxɨ' gwɨ' axɨ'ri' imo'nɨgɨ'a'yɨ' tɨ'nɨ apaxɨ'pa'nɨŋɨ' imo'nɨgɨ'a' xwe'owa tɨ'nɨ joxɨ nɨrɨmea'mɨ nɨbɨro nionɨ tɨ'ŋɨ' re rɨwa'ra'oɨ. Joxɨ pi' e'agɨ nɨmea'mɨ rɨba'oɨ?” urɨ'agɨ
43018036	Jisaso re urɨŋɨnigɨnɨ, “A'ma' mɨxɨ' ina'yɨ' nimo'nɨro xwɨ'a' tɨ'yo meŋweaarɨgɨ'a'yɨ' yapɨ mimo'nɨŋɨnɨ. Nionɨ xwɨ'a' tɨ'yo da'ŋɨ'yɨ' mɨxɨ' ina'yɨ' imo'nɨ'wɨnɨgɨnɨrɨ mɨnɨrɨ'peagɨ'a' eŋagɨ na'nɨ xwɨ'a' tɨ'yo meŋweaarɨgɨ'a'yɨ'nɨŋɨ' mimo'nɨŋɨnɨ. Mɨxɨ' ina'yɨ' xwɨ'a' tɨ'yo da'ŋɨ' wonɨ nimo'nɨrɨ sɨŋwɨrɨyɨ', gɨ' Judayowa ɨ'a' mɨnɨxɨrɨpa oe'poyɨnɨrɨ gɨ' sɨmɨŋɨ' ni'narɨgɨ'a'yɨ' mɨxɨ' nɨwiipaxɨ'rɨnɨ. E nɨrɨrɨrɨ ai' mɨxɨ' ina'yɨ' nionɨ imo'nɨŋa'pɨ xwɨ'a' tɨ'yo da'ŋɨ'manɨ.” urɨ'agɨ
43018037	Pairato re urɨŋɨnigɨnɨ, “Ayɨna'nɨ ‘Joxɨ mɨxɨ' ina'yɨ' woxɨrɨnɨ.’ nimo'narɨnɨ.” urɨ'agɨ Jisaso re urɨŋɨnigɨnɨ, “ ‘Mɨxɨ' ina'yoxɨrɨnɨ.’ joxɨ xɨxenɨ nɨrarɨŋɨnɨ. Nionɨ nepaxɨŋɨ' imo'nɨŋɨ'pɨ a'ma'yo a'waŋɨ' urɨ'ɨmɨgɨnɨrɨ gɨ' o'ki' nɨxɨrɨrɨ xwɨ'a' tɨ'yo na'nɨ bɨrɨ eŋa'rɨnɨ. A'ma' nepaxɨŋɨ' imo'nɨŋɨ'pɨ xɨ'darɨgɨ'a' gɨyɨ' gɨyɨ' nɨ'nɨ nionɨ arɨ'a' niarɨgɨ'a'rɨnɨ.” urɨ'agɨ
43018038	Pairato re urɨŋɨnigɨnɨ, “Nepaxɨŋɨ' imo'nɨŋɨ'pɨ pi'rɨnɨ?” urɨŋɨnigɨnɨ. E nurɨmo Judayɨ' nɨ'nɨ tɨ'ŋɨ' e na'nɨ nɨpeyearɨ re urɨŋɨnigɨnɨ, “O xwɨyɨ'a' mea'rɨnɨpaxɨ' bɨ rarɨŋagɨ arɨ'a' mɨwi'ɨnɨ.
43018039	E nerɨ ai' xwiogwɨ' ayɨ' ayo sɨ'a' Aŋɨ'najo Neamu'roagoɨ rarɨgɨ'a'yi na'nɨ aiwa' imɨxarɨ'na' a'ma' gwɨ' ŋweaŋɨ' wo seawa'riarɨŋa'rɨnɨ. ‘Judayeneya' mɨxɨ' ina'yɨ' imo'nɨŋo oneawa'rinɨ.’ rɨseaimo'narɨnɨ?” urɨ'agɨ
43018040	ayɨ' xwamia'nɨ' nɨwie'ra nuro “Omɨ mɨneawa'ripanɨ. Barabasomɨ —O a'ma'ya' amɨpi' pɨkiora'parɨŋɨ' worɨnɨ. Omɨ neawa'riɨ.” nura ugɨ'awixɨnɨ.
43019001	Ayɨ' Pairatomɨ e urarɨŋagɨ'a na'nɨ porisowa Jisasomɨ nɨmea'mɨ nuro sɨkwɨ'a' nearo ragɨ' pɨ'rɨ' nuyɨkia'rɨma'na'
43019002	o'pɨya' eŋɨ'nɨŋɨ' imo'nɨŋɨ' wɨri' nɨkɨ'kɨyima'na' mɨxɨ' ina'yɨ' amɨnaŋwɨ'nɨŋɨ' imo'nɨŋɨ' mɨŋɨ'yo dɨ'ki'narɨgɨ'a'pa mɨŋɨ'yo udɨ'kia'rɨro rapɨrapɨ' ayɨ'a' rɨŋɨ' mɨxɨ' ina'yɨ' yi'narɨgɨ'a' wu' nɨmearo omɨ uyi'rɨro nɨya'rɨma'na'
43019003	xɨ'o tɨ'ŋɨ' e aŋwɨ e uro “A'mɨna'oxɨnɨ, Judayɨ'ya' mɨxɨ' ina'yoxɨrɨnɨ.” urɨro we' upɨka'kwiro nɨyayima'na' eŋa'na'
43019004	Pairato a'mɨ nɨpeyearɨ re urɨŋɨnigɨnɨ, “Arɨ'a' ni'poyɨ. ‘Xwɨyɨ'a' mea'rɨnɨpaxɨ' bɨ mɨrarɨŋagɨ arɨ'a' nɨwirɨ nɨmea'mɨ rɨ'wiaparɨnɨ?’ oniaiwi'poyɨnɨrɨ nɨmea'mɨ ɨ'wiaparɨŋɨnɨ.” nurɨrɨ
43019005	Jisaso, o'pɨya' eŋɨ'nɨŋɨ' imo'nɨŋɨ'ri' udɨ'kia'rɨro rapɨrapɨ' ayɨ'a' rɨŋu' uyi'rɨro e'ɨ'o ɨ'wiapa'na' Pairato a'ma' e awi' neaa'rɨma'na' rogɨ'a'yo re urɨŋɨnigɨnɨ, “A'ma' royoɨ. Sɨŋwɨ' wɨnɨ'poyɨ.” urɨ'agɨ
43019006	Apaxɨ'pa'nɨŋɨ' imo'nɨgɨ'a' xwe'owa tɨ'nɨ aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'wa tɨ'nɨ omɨ sɨŋwɨ' nɨwɨnɨro'na' xwamia'nɨ' nɨwiro “I'kɨ'a'yo yekwɨroa'rɨ'poyɨ. I'kɨ'a'yo yekwɨroa'rɨ'poyɨ.” urɨ'agɨ'a Pairato re urɨŋɨnigɨnɨ, “Nionɨ o xwɨyɨ'a' mea'rɨnɨpaxɨ' bɨ mɨrarɨŋagɨ arɨ'a' nɨwirɨ na'nɨ sewanɨŋoyɨ'ne' nɨmea'a nuro yekwɨroa'rɨ'poyɨ.” urɨ'agɨ
43019007	Judayowa re urɨgɨ'awixɨnɨ, “O na'nɨ negɨ' ŋwɨ' ikaxɨ' ea'nɨŋɨ'yo da'nɨ bɨ rɨnɨnɨ. Ayo da'nɨ ‘Xe sɨŋɨ' ounɨ.’ rɨpaxɨ' mimo'nɨnɨ. O ‘Niai'wɨ' Gorɨxoya'onɨrɨnɨ.’ rɨnɨŋɨ' eŋagɨ na'nɨ xe sɨŋɨ' ounɨrɨ sɨŋwɨ' wɨnɨpaxɨ' menɨnɨ. Xe pɨkoɨ.” urɨ'agɨ'a
43019008	Pairato xwɨyɨ'a' apɨ arɨ'a' nɨwirɨ'na' wa'yɨ' a'mɨ bɨ tɨ'nɨ nɨwinɨrɨ
43019009	a'mɨ gapɨmanowaya' aŋiwa'mɨ nɨpa'wirɨ Jisasomɨ yarɨŋɨ' re wiŋɨnigɨnɨ, “Joxɨ gɨmɨ da'ŋoxɨrɨnɨ?” urɨ'agɨ ai' Jisaso xwɨyɨ'a' bɨ murɨŋɨnigɨnɨ.
43019010	Xwɨyɨ'a' bɨ murarɨŋagɨ nɨwɨnɨrɨ na'nɨ re urɨŋɨnigɨnɨ, “Joxɨ xwɨyɨ'a' bɨ mɨnɨrɨ' rɨyarɨŋɨnɨ? ‘O i'kɨ'a'yo nɨyekwɨroa'rɨrɨ ni'kweawa'rɨrɨ mepa epaxorɨnɨ.’ rɨniaiwiarɨŋɨnɨ? Gɨ' dɨŋɨ' tɨ'nɨ nɨrɨyekwɨroa'rɨrɨ'na' nɨrɨyekwɨroa'rɨpaxɨ'rɨnɨ. Nɨrɨwa'rɨrɨ'na' nɨrɨwa'rɨpaxɨ'rɨnɨ.” urɨ'agɨ
43019011	Jisaso re urɨŋɨnigɨnɨ, “Eramɨ ŋweaŋo apɨ xe oimo'nɨrɨ sɨŋwɨ' mɨranɨpa nerɨ sɨŋwɨrɨyɨ', joxɨya' dɨŋɨ' tɨ'nɨ wi' e rɨpaxɨ' imo'nɨmɨnɨrɨ e'ɨ'manɨ. Ayɨna'nɨ sɨpi' joxɨ nirɨ'pɨ xwe' nerɨ aiwɨ nionɨ joxɨ tɨ'e na'nɨ nɨwiowa'rɨ'oya'pɨ aga sea'yɨ e imo'nɨnɨ.” urɨ'agɨ
43019012	Pairato arɨ'a' e nɨwirɨ na'nɨ omɨ wa'rɨmɨnɨrɨ e'ɨ'yɨ' Judayɨ' xwamia'nɨ' nɨwiayiro re urɨgɨ'awixɨnɨ, “Joxɨ a'ma' romɨ ni'kwearɨ nɨwa'rɨrɨ'na'yɨ', e'ma'yɨ'ne'ya' mɨxɨ' ina'yɨ' Sisao tɨ'nɨ nɨkumɨxɨnɨrɨ emearɨŋɨ' woxɨ mimo'nɨŋɨnɨ. A'ma' go go xewanɨŋo na'nɨ ‘Mɨxɨ' ina'yonɨrɨnɨ.’ nɨrɨnɨrɨ'na'yɨ', Sisaomɨ mamo'wa'rɨmɨnɨrɨ yarɨŋɨ' eŋagɨ na'nɨ rarɨŋɨnɨ.” urarɨŋagɨ'a
43019013	Pairato xwɨyɨ'a' apɨ arɨ'a' e nɨwirɨ na'nɨ Jisasomɨ nɨmea'mɨ wa'ɨ' e nɨpeyearɨ sɨ'ŋa' tɨ'nɨ wa'ɨ' imɨxɨnɨŋe —Ayɨ' Xibɨruyɨ' pɨ'ne' tɨ'nɨ Gabataɨ rɨnɨŋerɨnɨ. E i'kwiaŋwɨ' xwɨrɨxɨ' numerɨ'na' e'ɨ' ŋweaarɨgɨ'a'namɨ e'ɨ' nɨŋwearɨ
43019014	— Sɨ'a' ayi Judayɨ' Aŋɨ'najo Mu'roŋɨ'yi na'nɨ aiwa' imɨxa'rarɨgɨ'a'yirɨnɨ. Ayimɨ sogwɨ' rɨxa a'wɨnɨmɨ ŋwea'mɨnɨrɨ eŋa'na' Pairato re urɨŋɨnigɨnɨ, “Sɨŋwɨ' wɨnɨ'poyɨ. Segɨ' mɨxɨ' ina'yo riworɨnɨ.” urɨ'agɨ
43019015	Judayɨ' xwamia'nɨ' re wigɨ'awixɨnɨ “Xe nɨmea'a xe nɨmea'a ou'poyɨ. Nɨmea'a nuro i'kɨ'a'yo yekwɨroa'rɨ'poyɨ.” urarɨŋagɨ'a Pairato re urɨŋɨnigɨnɨ, “Segɨ' mɨxɨ' ina'yo ‘I'kɨ'a'yo oyekwɨroa'rɨnɨ.’ rɨseaimo'narɨnɨ?” urɨ'agɨ apaxɨ'pa'nɨŋɨ' imo'nɨgɨ'a' xwe'owa re urɨgɨ'awixɨnɨ, “Negɨ' mɨxɨ' ina'yɨ' a'mɨ wo menɨnɨ. E'ma'yɨ'ne'ya' mɨxɨ' ina'yɨ' Sisao enɨ negorɨnɨ.” urɨ'agɨ'a
43019016	Pairato Jisasomɨ oyekwɨroa'rɨpoyɨnɨrɨ porisowamɨ tɨ'nɨ wiowa'rɨŋɨnigɨnɨ.
43019017	Jisasomɨ aŋɨ' apimɨ da'nɨ nɨme'ra nuro'na' xewanɨŋo i'kɨ'a' yoxa'ɨ'pa' xwaŋwɨ' ni'kwo'nɨmɨ nurɨ wi' e xwɨ'a' yoɨ' bɨ Mɨŋɨ' Gɨxwea'ɨ rɨnɨŋe —Xibɨruyɨ' pɨ'ne' Gorɨgotaɨ rɨnɨŋerɨnɨ. E nɨre'moro
43019018	e Jisasomɨ yekwɨroa'rɨgɨ'awixɨnɨ. Nɨyekwɨroa'rɨro'na' Jisaso a'wɨnɨ e eŋa'na' a'ma' wau' enɨ mɨdɨmɨda'nɨ yekwɨroa'rɨgɨ'awixɨnɨ.
43019019	Pairato rɨ'wamɨŋɨ' bɨ re nɨrɨrɨ nearɨ yoxa'ɨ'pa'mɨ sea'yɨ e pɨ'rauŋɨnigɨnɨ, “Nasaretɨ da'ŋɨ' Jisaso, Judayɨ' mɨxɨ' ina'yorɨnɨ.” rɨ'wamɨŋɨ' e nearɨ pɨ'rau'agɨ
43019020	Jisasomɨ yekwɨroa'rɨ'e aŋɨ' apimɨ na' jɨ'amɨ mimo'nɨŋagɨ na'nɨ Judayɨ' obaxɨ' nɨpuro'na' rɨ'wamɨŋɨ'pɨ —Apɨ nearɨ'na' Xibɨruyɨ' pɨ'ne' tɨ'nɨ earɨ Romɨyɨ' pɨ'ne' tɨ'nɨ earɨ Gɨrikɨyɨ' pɨ'ne' tɨ'nɨ earɨ eŋɨ'pɨrɨnɨ. Apɨ ɨ'a' roarɨŋagɨ'a na'nɨ
43019021	Apaxɨ'pa'nɨŋɨ' imo'nɨgɨ'a' sea'yɨ e imo'nɨgɨ'a'wa Pairatomɨ re urɨgɨ'awixɨnɨ, “Joxɨ rɨ'wamɨŋɨ' re nɨrɨrɨ meapanɨ, ‘Judayɨ' mɨxɨ' ina'yorɨnɨ.’ nɨrɨrɨ meapanɨ. Sa re nɨrɨrɨ eaɨ, ‘Xewanɨŋo “Judayɨ' mɨxɨ' ina'yonɨrɨnɨ.” rɨnɨŋorɨnɨ.’ nɨrɨrɨ eaɨ.” urɨ'agɨ'a ai'
43019022	Pairato re urɨŋɨnigɨnɨ, “Nionɨ ea'a'pɨ xe oea'nɨnɨ.” urɨŋɨnigɨnɨ.
43019023	Porisowa Jisasomɨ rɨxa nɨyekwɨroa'rɨma'na' rapɨrapɨ' amɨpi' o yi'nɨŋɨ'pɨ yaŋɨ' nɨmero biau' biau' nɨtɨro nowanɨ xɨxenɨ nɨmearo ai' xegɨ' sorɨ'a' gwɨ' bɨ mɨkiwe'nɨŋu' —U' nimɨxɨrɨ'na' axu'nɨ imɨxa'rɨgɨ'u'rɨnɨ.
43019024	U' na'nɨ re rɨnɨgɨ'awixɨnɨ, “None maxepa oyaneyɨ. A'wɨnɨ e nɨtɨma'na' go go meanɨrɨ'enɨŋoɨnɨrɨ sa'ru' oyaneyɨ.” rɨnɨgɨ'awixɨnɨ. Bɨkwɨ'yo xwɨyɨ'a' nɨrɨnɨrɨ ea'nɨŋɨ' rɨpɨ, “Rapɨrapɨ' nionɨ sea'yɨ e yi'narɨŋa'yɨ' yaŋɨ' ninɨro gɨ' sorɨ'a' meapɨ'rɨ na'nɨ go go meanɨrɨ'enɨŋoɨnɨrɨ sa'ru' egɨ'awixɨnɨ.”
43019025	nɨrɨnɨrɨ ea'nɨŋɨ'pɨ xɨxenɨ imo'nɨnɨ na'nɨ porisowa e egɨ'awixɨnɨ. Jisasomɨ xɨna'i' tɨ'nɨ xɨnɨsɨma'i' tɨ'nɨ Kɨriopasomɨ xiepi' Mariai' tɨ'nɨ Magɨdara da'ŋɨ' Mariai' tɨ'nɨ i'wa i'kɨ'a' yoxa'ɨ' Jisasomɨ yekwɨroa'rɨnɨŋɨ'pa'mɨ aŋwɨ e roŋa'na'
43019026	Jisaso xegɨ' xɨna'i' e roŋagɨ nɨwɨnɨrɨ wiepɨsarɨŋɨ' xɨ'o dɨŋɨ' sɨxɨ' uyiŋo enɨ aŋwɨ e roŋagɨ nɨwɨnɨrɨ xɨna'i'mɨ re urɨŋɨnigɨnɨ, “Ineyɨ, dɨxɨ' i'wo iworɨnɨ.” nɨrɨma'na'
43019027	wiepɨsarɨŋomɨ re urɨŋɨnigɨnɨ, “Dɨxɨ' rɨna'i' iyi'rɨnɨ.” urɨ'agɨ wiepɨsarɨŋo sɨ'a' ayimɨ da'nɨ xegɨ' aŋɨ'yo na'nɨ pi'ra'nɨŋɨ' nume'ra uŋɨnigɨnɨ.
43019028	E nura'rɨmo nɨjɨ'a' re nimo'nɨrɨ'na' “Xano e e'wɨnɨgɨnɨrɨ nɨrɨŋɨ'pɨ rɨxa nɨpɨnɨ ya'rɨ'ɨnɨ.” nɨjɨ'a' e nimo'nɨrɨ'na' Bɨkwɨ'yo xɨ'o na'nɨ nɨrɨnɨrɨ ea'nɨŋɨ' nɨpɨnɨ xɨxenɨ oimo'nɨrɨ re rɨŋɨnigɨnɨ, “Iniɨgɨ' na'nɨ ninarɨnɨ.” ra'na'
43019029	sɨxɨ' wainɨ' mɨxɨ' yarɨŋɨ'pɨ magwɨ' i'nɨŋɨ' wa' weŋagɨ na'nɨ wa i'rɨkwɨ' bɨ nɨmearo iniɨgɨ' wainɨ' apimɨ igɨ'a' nea'ma'na' xisopɨ'yɨ rɨnɨŋɨ' wegwɨ'a'nɨŋɨ' imo'nɨŋɨ'wa'mɨ nikɨroa'rɨma'na' xegɨ' maŋɨ' tɨ'ŋɨ' e wimɨxɨ'agɨ
43019030	Jisaso wainɨ' mɨxɨ' yarɨŋɨ'pɨ nɨnɨma'na' “Rɨxa pɨxwɨ'nɨgoɨ.” nɨrɨrɨ mɨŋɨ' warɨ' ninɨrɨ dɨŋɨ' nɨya'mɨga uŋɨnigɨnɨ.
43019031	Sɨ'a' Jisasomɨ yekwɨroa'rɨgɨ'a'yi —Ayi aŋɨ'najo Judayo mu'roŋɨ' na'nɨ aiwa' amɨpi' pi'ra'nɨŋɨ' nimɨxɨro tarɨgɨ'a'yirɨnɨ. Ayi rɨxa sɨ'a' o'ra'na' Sabarɨ'a' aga sea'yɨ e imo'nɨŋɨ'yi nimo'nɨnɨ eŋagɨ na'nɨ porisowa Jisasomɨ tɨ'nɨ awau'mɨ tɨ'nɨ awi' meŋweaŋa'na' sabarɨ'a' imo'nɨnɨgɨnɨrɨ Judayɨ' a'mɨna'owa nuro Pairatomɨ re urɨgɨ'awixɨnɨ, “Apaxɨ' me' dɨŋɨ' sɨmɨgwɨ'a' nɨyinɨrɨ ope'poyɨnɨrɨ sɨkwɨ'yo eŋɨ' pɨ'rɨ' jea'poyɨ. Nɨpe'a'na' wigɨ' wara'pɨ oyoaneyɨnɨrɨ eŋɨ' pɨ'rɨ' jea'poyɨ.” urɨ'agɨ'a
43019032	porisowa nuro mɨdɨmɨda'nɨ yekwɨroa'rɨgɨ'i'wau'mɨ sɨkwɨ'yo pɨ'rɨ' nɨjearo ai'
43019033	Jisaso yekwɨroa'rɨnɨŋe wenɨŋɨ' e'ɨ'a'yɨ' wɨnɨgɨ'awixɨnɨ. O rɨxa nɨpe'agɨ nɨwɨnɨro na'nɨ xegɨ' sɨkwɨ' pɨ'rɨ' mɨjeapa nero ai'
43019034	porisɨ' wo wa'kwɨrɨxa' tɨ'nɨ ayɨŋwɨ' ikɨro'a'na' axi'na' iniɨgɨ' tɨ'nɨ ragɨ' tɨ'nɨ ɨ'wiapɨŋɨnigɨnɨ.
43019035	A'ma' Porisowa e yarɨ'na' sɨŋwɨ' wɨnaroŋa'onɨ a'waŋɨ' nɨrɨrɨ'na' xɨxenɨ aga nepa rɨŋa'rɨnɨ. Nionɨ rarɨŋa'pɨ nɨjɨ'a' xɨxenɨ e nimo'nɨrɨ na'nɨ seyɨ'ne' “Neparɨnɨ.” yaiwiro dɨŋɨ' ɨkwɨ'roro e'ɨ'rɨxɨnɨrɨ a'waŋɨ' seararɨŋɨnɨ.
43019036	Bɨkwɨ'yo re nɨrɨnɨrɨ ea'nɨŋɨ'pɨ xɨxenɨ imo'nɨnɨ na'nɨ porisowa omɨ e wigɨ'awixɨnɨ, “Xegɨ' eŋɨ' bɨ pɨ'rɨ' jeapɨ'rɨ'a'manɨ.”
43019037	Bɨkwɨ'yo a'mɨ bɨ re nɨrɨnɨrɨ ea'nɨŋɨ'pɨ, “Ayɨŋwɨ' ikɨroa'rɨgɨ'omɨ sɨŋwɨ' wɨnɨpɨ'rɨ'a'rɨnɨ.” rɨnɨŋɨ'pɨ enɨ xɨxenɨ e imo'nɨŋɨnigɨnɨ.
43019038	E nɨya'rɨma'na' eŋa'na' a'ma' wo —O Arimatia da'ŋɨ' Josepoyɨ rɨnɨŋorɨnɨ. O Jisasoya' wiepɨsarɨŋɨ'yɨ' wo ai' Judayɨ' a'mɨna'owamɨ wa'yɨ' nɨwirɨ na'nɨ i'nɨmɨ xɨ'darɨŋorɨnɨ. O Pairato tɨ'ŋɨ' e na'nɨ nurɨ “Jisaso pɨyo omea'mɨnɨ.” ura'na' Pairato xe omeanɨrɨ sɨŋwɨ' wɨnɨ'agɨ o nurɨ pɨyomɨ xwɨ'a' weya'rɨmɨnɨrɨ na'nɨ nɨmea'mɨ u'a'na'
43019039	a'ma' a'mɨ wo —Xegɨ' yoɨ' Nikodimasoyɨ rɨnɨŋorɨnɨ. O xa'mɨ a'rɨ'wɨyimɨ Jisaso tɨ'nɨ xwɨyɨ'a' rɨnɨgɨ'i'orɨnɨ. O enɨ nɨbɨrɨ i'kɨ'a' dɨ'a' biau' —Bɨ murɨ'yɨ rɨnɨŋɨ'pɨ tɨ'nɨ bɨ earosɨ'yɨ rɨnɨŋɨ'pɨ tɨ'nɨ apiau'rɨnɨ. Apiau' xa'mɨ nawi'nɨ niɨ'a' megɨ'a'piau' xegɨ' saŋɨ' 30 kiro imo'nɨŋɨ'pɨrɨnɨ. Apɨ tɨ'nɨ pɨyomɨ xo'pe' oemɨnɨrɨ nɨmea'mɨ nɨbɨrɨ
43019040	awau' pɨyomɨ nɨmeari Judayɨ' wigɨ' a'ma' pɨyɨ' nɨtɨrɨ'na' yarɨgɨ'a'pa rapɨrapɨ'yo rɨ'gwɨrɨ'gwɨ' nɨrori'na' i'kɨ'a' dɨ'a' dɨŋɨ' naŋɨ' earɨŋɨ'pɨ tɨ'nɨ xo'pe' nɨya'rɨma'na'
43019041	nɨmea'mɨ omɨŋɨ' aŋwɨ e inɨŋɨ'pimɨ na'nɨ —Omɨŋɨ' apɨ Jisasomɨ yekwɨroa'rɨ'e da'nɨ aŋwɨ e eŋɨ'pɨrɨnɨ. Sɨ'ŋa' o'ɨ' sɨnɨ a'ma' mɨtarɨgɨ'a'yi tɨ'ŋɨ'pɨrɨnɨ. Omɨŋɨ' apimɨ na'nɨ nɨmea'a nuri
43019042	sɨ'a' ayi Sabarɨ'a' na'nɨ Judayɨ' amɨpi' pi'ra'nɨŋɨ' nimɨxɨro tarɨgɨ'a'yi imo'nɨŋagɨ na'nɨ sɨ'ŋa' o'ɨ' aŋwɨ e inɨŋɨ'yimɨ na'nɨ nɨmea'mɨ nuri e tɨgɨ'isixɨnɨ.
43020001	Sade'yo wɨ'a' mo'nɨŋɨ'mɨ sɨnɨ sɨ'a' yinɨŋa'na' Magɨdara da'ŋɨ' Mariai' sɨ'ŋa' o'ɨ'yimɨ Jisaso weŋe na'nɨ nurɨ wenɨŋɨ' e'ɨ'yɨ' wɨnɨŋɨnigɨnɨ. Sɨ'ŋa' xwe' o'ɨ'yimɨ e'ɨ' ra'ra'rɨnɨŋo sɨnɨ mɨpɨ'ro'nɨ' rɨxa wi' e weŋagɨ nɨwɨnɨmɨ
43020002	aŋɨ'nɨ nurɨ Saimonɨ Pitaomɨ tɨ'nɨ wiepɨsiŋɨ' wɨ'o, xɨ'o dɨŋɨ' sɨxɨ' uyiŋomɨ tɨ'nɨ nɨwi'mearɨ re urɨŋɨnigɨnɨ, “A'mɨna'omɨ rɨxa nexwearo gɨmɨ rɨ'a tɨ'awixɨnɨ? Newane' majɨ'a'rɨnɨ.” urɨ'agɨ
43020003	Pitao tɨ'nɨ wiepɨsiŋɨ' wɨ'o tɨ'nɨ aŋɨ' e pɨ'nɨ nɨwia'rɨmɨ xwa'rɨpa'yo na'nɨ nuri
43020004	aŋaŋɨ'nɨ nuri wɨ'o Pitaomɨ nɨmu'rorɨ xwa'rɨpa'yo xa'mɨ nɨre'morɨ
43020005	nɨrɨ'kwi'nɨrɨ i'nɨmɨ wenɨŋɨ' ya'nɨ'ɨ'yɨ' wɨnɨŋɨnigɨnɨ. Rapɨrapɨ' Jisasomɨ xopɨxopɨ' ro'nɨŋu'nɨ weŋagɨ nɨwɨnɨrɨ aiwɨ i'nɨmɨ mɨpa'wi' wenɨŋɨ' yarɨ'na'
43020006	Saimonɨ Pitao enɨ rɨ'wɨ'yo nɨbɨrɨ bɨ'arɨwa'mɨnɨ e'ɨ' nɨro'ma'na' wenɨŋɨ' me' xwa'rɨpa'yo i'nɨmɨ nɨpa'wirɨ wenɨŋɨ' e'ɨ'yɨ' wɨnɨŋɨnigɨnɨ. Rapɨrapɨ' xopɨxopɨ' ro'nɨŋu'nɨ weŋagɨ nɨwɨnɨrɨ
43020007	rapɨrapɨ' mɨŋɨ'yo xopɨxopɨ' rogɨ'i'u' wɨ'u' tɨ'nɨ nawi'nɨ mɨwe' xegɨ' wi' e nɨkɨ'ro'nɨrɨ weŋagɨ wɨnarɨ'na'
43020008	wiepɨsiŋɨ' wɨ'o, xa'mɨ xwa'rɨpa'yo re'mo'o enɨ nɨpa'wirɨ rapɨrapɨ' e imo'nɨŋagɨ nɨwɨnɨrɨ “Neparɨnɨ.” nɨyaiwirɨ dɨŋɨ' wɨkwɨ'roŋɨnigɨnɨ.
43020009	I'na' awau' Bɨkwɨ'yo Jisaso a'mɨ xwa'rɨpa'yo da'nɨ nɨwia'pɨ'nɨmeanɨ'a'pɨ na'nɨ nɨrɨnɨrɨ ea'nɨŋɨ'pɨ na'nɨ sɨnɨ pi'ra'nɨŋɨ' dɨŋɨ' mɨmopa neri majɨ'a' neri na'nɨ
43020010	a'mɨ egɨ' aŋɨ' e na'nɨ ugɨ'isixɨnɨ.
43020011	Mariai' xwa'rɨpa' tɨ'ŋɨ' e aŋwɨ e nɨro'ma'na' ŋwɨ' nearɨ e nerɨ'na' xwa'rɨpa'yo i'nɨmɨ nɨrɨ'kwi'nɨrɨ wenɨŋɨ' ya'nɨ'ɨ'yɨ' wɨnɨŋɨnigɨnɨ.
43020012	Jisaso tɨgɨ'e aŋɨ'najɨ' wau' rapɨrapɨ' apɨ'a' weŋɨ' nɨyi'nɨma'na' wɨ'o mɨŋɨ' tɨgɨ'a'mɨnɨ ŋwearɨ wɨ'o sɨkwɨ' tɨgɨ'a'mɨnɨ ŋwearɨ eŋagɨ'i wɨna'na'
43020013	awau' Mariai'mɨ re urɨgɨ'isixɨnɨ, “Ineyɨ, ji'xɨ pi' na'nɨ ŋwɨ' eaarɨŋɨnɨ?” urɨ'agɨ'i i' re urɨŋɨnigɨnɨ, “Gɨ' A'mɨna'o nexwearɨ tɨ'e na'nɨ nii'nɨ majɨ'a' eŋagɨ na'nɨ ŋwɨ' eaarɨŋɨnɨ.” nurɨma'na'
43020014	nɨkɨnɨmo'nɨrɨ wenɨŋɨ' e'ɨ'yɨ' wɨnɨŋɨnigɨnɨ. Jisaso daiwo roŋagɨ nɨwɨnɨrɨ aiwɨ mi' mɨwo'mɨxɨŋɨnigɨnɨ.
43020015	Mi' mɨwo'mɨxɨ'agɨ Jisaso re urɨŋɨnigɨnɨ, “Ineyɨ, pi' na'nɨ ji'xɨ ŋwɨ' eaarɨŋɨnɨ? Go na'nɨ pɨ'a' yarɨŋɨnɨ?” urɨ'agɨ Mariai' omɨŋɨ' xia'wo nɨrarɨnɨrɨ re urɨŋɨnigɨnɨ, “A'poxɨnɨ, joxɨ pɨyomɨ nɨmea'mɨ nurɨ wi' e tɨ'ɨra' oeŋwɨrɨyɨ' a'waŋɨ' nɨreɨ. Nii'nɨ nurɨ nɨmearɨ nɨmea'mɨ umɨ'ɨnɨ.” urɨ'agɨ
43020016	Jisaso “Mariai'xɨnɨ!” urɨ'agɨ i' nɨkɨnɨmo'nɨrɨ Xibɨruyɨ' pɨ'ne' tɨ'nɨ Rabonaiyɨ —Apɨ “Neare'wapɨyarɨŋoxɨnɨ.” nɨrɨrɨ'na' rarɨgɨ'a'pɨrɨnɨ. E urɨ'agɨ
43020017	Jisaso re urɨŋɨnigɨnɨ, “Nionɨ sɨnɨ gɨ' a'po tɨ'e na'nɨ mɨpeyi'a' eŋagɨ na'nɨ ji'xɨ ɨ'a' mɨnɨxepanɨ. Ji'xɨ nurɨ a'ma' nionɨ gɨ' nɨrɨxɨ'mea' imo'nɨgɨ'a'yo re ureɨ, ‘O re rɨŋoɨ, “Nionɨ gɨ' a'po Gorɨxo tɨ'e na'nɨ peyarɨŋɨnɨ. O seyɨ'ne' enɨ segɨ' a'po Gorɨxorɨnɨ.” rɨŋoɨ.’ ure'meaɨ.” urɨ'agɨ
43020018	Magɨdara da'ŋɨ' Mariai' nurɨ xegɨ' wiepɨsiŋɨ'yo a'waŋɨ' re ure'meaŋɨnigɨnɨ, “Nii'nɨ A'mɨna'omɨ rɨxa sɨŋwɨ' wɨnɨ'ɨnɨ. Xɨ'o nɨrɨ'ɨ'pɨ, ayɨ' apɨrɨnɨ. Ayɨ' apɨrɨnɨ.” nura uŋɨnigɨnɨ.
43020019	Sade'yo sɨ'a' axɨ'yimɨ sɨ'a'pɨ tɨ'nɨ wiepɨsiŋowa Judayɨ' a'mɨna'owa na'nɨ wa'yɨ' nero na'nɨ aŋɨ' wigɨ' ŋweagɨ'iwa'mɨ o'waŋɨ' xai'wɨ' nɨya'rɨma'na' ŋweaŋa'na' re eŋɨnigɨnɨ. Jisaso awamɨ a'wɨnɨ e nɨro'napɨrɨ re urɨŋɨnigɨnɨ, “ ‘Gorɨxoya' dɨŋɨ' tɨ'nɨ nɨwayɨro'nɨro oŋwea'poyɨ.’ nimo'narɨnɨ.” nurɨma'na' re eŋɨnigɨnɨ.
43020020	We' nirɨ' ogɨ'u'kau' sɨwa' wirɨ miwɨ' wa'kwɨrɨxa' tɨ'nɨ ikɨrogɨ'a'yi sɨwa' wirɨ e'agɨ wiepɨsiŋowa Jisaso a'mɨ sɨŋɨ' eŋagɨ sɨŋwɨ' nɨwɨnɨro na'nɨ dɨŋɨ' niɨ'a' winarɨ'na'
43020021	a'mɨ re urɨŋɨnigɨnɨ, “ ‘Soyɨ'ne' Gorɨxoya' dɨŋɨ' tɨ'nɨ nɨwayɨro'nɨro oŋwea'poyɨ.’ nimo'narɨnɨ. A'po nionɨ xwɨ'a' tɨ'yo nɨrowa're'napɨŋɨ'pa nionɨ enɨ soyɨ'ne' searowa'rarɨŋɨnɨ.” nurɨma'na'
43020022	awamɨ pɨ'ra'mɨ' imɨmɨ' nɨwiowa'rɨrɨ re urɨŋɨnigɨnɨ, “Kwi'yɨ' Gorɨxoya'pɨ numi'mɨnɨro apɨ tɨ'nɨ nawi'nɨ eme'ɨ'rɨxɨnɨ.
43020023	Soyɨ'ne' a'ma' ɨ'wɨ' yarɨgɨ'a'pɨ yokwarɨmɨ' nerɨ'na'yɨ', ayɨ' Gorɨxo enɨ yokwarɨmɨ' wiiarɨnɨ. Soyɨ'ne' yokwarɨmɨ' mɨwiipa nerɨ'na'yɨ', ayɨ' Gorɨxo enɨ yokwarɨmɨ' mɨwiiarɨnɨnɨ.” urɨŋɨnigɨnɨ.
43020024	Wiepɨsiŋowa wo, Tomaso —O wiepɨsiŋɨ' we' wu'kau' sɨkwɨ' wau' imo'nɨgɨ'a'wa worɨnɨ. Xegɨ' yoɨ' a'mɨ bɨ Didimasorɨnɨ. O mɨŋweaŋa'na' wɨ'a Jisaso wiwanɨŋowamɨnɨ wi'mea'ɨ' eŋagɨ na'nɨ
43020025	Tomasomɨ re urɨgɨ'awixɨnɨ, “None A'mɨna'omɨ rɨxa sɨŋwɨ' wɨnɨ'wɨnɨ.” urɨ'agɨ'a ai' o re urɨŋɨnigɨnɨ, “Nionɨ we'yo nirɨ' ogɨ'a'yau' mɨwɨnɨpa erɨ nirɨ' ogɨ'a'yau'mɨ we' mɨwi'xɨ'mopa erɨ miwɨ' wa'kwɨrɨxa' tɨ'nɨ ikɨrogɨ'a'yimɨ gɨ' we' mɨwi'xɨ'mopa erɨ nerɨ'na'yɨ', dɨŋɨ' wi' ‘Nepa orɨnɨ.’ nɨyaiwirɨ wɨkwɨ'ro'mɨme'ɨnɨ.” urɨŋɨnigɨnɨ.
43020026	Sɨ'a' we' wɨ'u'mɨ da'ŋɨ' wau' wo no'rɨma'na' eŋa'na' a'mɨ xegɨ' wiepɨsiŋowa aŋɨ'yo i'nɨmɨ ŋweaŋa'na' Tomaso enɨ wɨ'a tɨ'nɨ nerɨmea'nɨro ŋweaŋa'na' Jisaso aŋɨ' o'waŋɨ' nɨya'rɨnɨŋagɨ aiwɨ awamɨ a'wɨnɨ e nɨro'napɨma'na' re urɨŋɨnigɨnɨ, “ ‘Gorɨxoya' dɨŋɨ' tɨ'nɨ nɨwayɨro'nɨro oŋwea'poyɨ.’ nimo'narɨnɨ.” nurɨma'na'
43020027	Tomasomɨ re urɨŋɨnigɨnɨ, “Dɨxɨ' we' sɨ'mɨ' re nɨnimɨxe'napɨrɨ gɨ' we'yo sɨŋwɨ' naneɨ. Dɨxɨ' we' re nɨnimɨxe'napɨrɨ gɨ' miwɨ'yo nɨwi'xɨ'moɨ. Sɨnɨ dɨŋɨ' mɨnɨkwɨ'ro' mepanɨ. Aga dɨŋɨ' nɨkwɨ'roɨ.” urɨ'agɨ
43020028	Tomaso re urɨŋɨnigɨnɨ, “Joxɨ gɨ' A'mɨna'oxɨrɨnɨ. Gɨ' Ŋwɨ'a'oxɨrɨnɨ.” urɨ'agɨ
43020029	Jisaso re urɨŋɨnigɨnɨ, “Joxɨ sɨŋwɨ' nɨnanɨrɨ na'nɨ rɨxa ‘Neparɨnɨ.’ nɨyaiwirɨ dɨŋɨ' rɨnɨkwɨ'ro'ɨnɨ? A'ma' nionɨ sɨŋwɨ' mɨnanɨpa nero ai' ‘Neparɨnɨ.’ nɨyaiwiro dɨŋɨ' nɨkwɨ'ro'ɨ'a'yɨ' yayɨ' winɨŋɨ'yɨ'rɨnɨ.” urɨŋɨnigɨnɨ.
43020030	Jisaso emɨmɨ' a'mɨ aya' wi' wiepɨsarɨŋowa sɨŋwɨ' anɨgɨ'e da'nɨ eŋɨ' ai' apɨ na'nɨ bɨkwɨ' rɨpimɨ rɨ'wamɨŋɨ' bɨ mea'nɨnɨ.
43020031	E nerɨ ai' seyɨ'ne' Jisasomɨ dɨŋɨ' wɨkwɨ'roro “O Kiraiso, a'ma' yea'yɨ' neayimɨxemeanɨ'a na'nɨ Gorɨxoya' dɨŋɨ' tɨ'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'orɨ'anɨ?” wiaiwiro “Gorɨxoya' xewaxorɨ'anɨ?” wiaiwiro e'ɨ'rɨxɨnɨrɨ rɨ'wamɨŋɨ' rɨpɨ nɨrɨnɨrɨ ea'nɨnɨ. Omɨ dɨŋɨ' nɨwɨkwɨ'rorɨŋɨ'pimɨ da'nɨ dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ' imo'nɨ'ɨ'rɨxɨnɨrɨ nɨrɨnɨrɨ ea'nɨnɨ.
43021001	Jisaso e ne'ɨsa'na' xegɨ' wiepɨsiŋowamɨ ipi' Taibiriasɨyɨ rɨnɨŋɨ'wa' —Xegɨ' yoɨ' bɨ Gaririyɨ rɨnɨŋɨ'wa'rɨnɨ. Awa' rɨwoŋe a'mɨ sɨŋa'nɨ sɨwa' nɨwinɨrɨ'na' rɨpɨ eŋɨnigɨnɨ.
43021002	Saimonɨ Pitao tɨ'nɨ Tomaso, Didimasoyɨ rɨnɨŋo tɨ'nɨ Gariri pɨropenɨsɨ'yo aŋɨ' yoɨ' Kena da'ŋɨ' Nataniero tɨ'nɨ Sebediomɨ xewaxowau' tɨ'nɨ wiepɨsiŋɨ' a'mɨ wau' tɨ'nɨ awa nerɨmea'nɨro nawi'nɨ nɨŋwearo'na'
43021003	Saimonɨ Pitao re urɨŋɨnigɨnɨ, “Nionɨ ubenɨ' ipi'yo mamo'wa'rɨmɨ umɨ'ɨnɨ.” urɨ'agɨ awa re urɨgɨ'awixɨnɨ, “None enɨ joxɨ tɨ'nɨ wanɨ'wɨnɨ.” nurɨro nɨpeyearo ewe'yo nɨpɨxemoa'nɨro sɨ'a' ayimɨ a'rɨ'wɨyimɨ peyɨ' na'nɨ ne'ra nuro aiwɨ sɨmi' egɨ'awixɨnɨ.
43021004	Rɨxa sogwɨ' xemo'napɨmɨnɨrɨ yarɨŋɨ' tɨ'nɨ Jisaso nɨbɨrɨ ipi' imaŋɨ'pa' tɨ'nɨ roŋagɨ aiwɨ xegɨ' wiepɨsiŋowa omɨ mi' mɨwo'mɨxɨ' e'agɨ'a
43021005	Jisaso re urɨŋɨnigɨnɨ, “Niai'wɨ'yɨ'ne', segɨ' ubenɨ' mamo'wa'rarɨgɨ'a'yo peyɨ' ɨ'a' mɨmɨnɨpa reŋoɨ?” ura'na' awa “Oweoɨ.” urɨ'agɨ'a
43021006	o re urɨŋɨnigɨnɨ, “Ubenɨ' ewe' na'mɨnɨ mamo'wa'ra'na' peyɨ' bɨ mɨnɨnɨŋoɨ.” urɨ'agɨ o rɨ'ɨ'pɨ tɨ'nɨ xɨxenɨ yarɨ'na' re eŋɨnigɨnɨ. Peyɨ' xwe' obaxɨ' aya' wi' mɨnɨ'agɨ na'nɨ mɨmɨxeapaxɨ' wimo'nɨŋɨnigɨnɨ.
43021007	Mɨmɨxeapaxɨ' wimo'nɨ'agɨ wiepɨsiŋɨ' Jisaso dɨŋɨ' sɨxɨ' uyiŋo Pitaomɨ re urɨŋɨnigɨnɨ, “E nearɨ'o negɨ' A'mɨna'orɨnɨ.” urɨ'agɨ Saimonɨ Pitao arɨ'a' e nɨwirɨ Jisasomɨ xa'mɨ owi'mea'mɨnɨrɨ xegɨ' rapɨrapɨ' sea'yɨ e yi'narɨŋu' —U' nɨwira'rɨma'na' yarɨŋu'rɨnɨ. U' nɨmearɨ nɨyi'nɨma'na' ipi'yo nɨmawirɨ xeamoŋɨnigɨnɨ.
43021008	Ipi'yo nɨmawirɨ xeamo'agɨ ai' wiepɨsiŋɨ' wɨ'a ipi' imaŋɨ'pa' tɨ'ŋɨ' e aŋwɨ e sa 100 mita imo'nɨŋagɨ na'nɨ ewe'pa'mɨ peyɨ' ubenɨ' magwɨ' mɨnɨŋu' u' tɨ'nɨ nɨmɨxea'a nɨbɨro
43021009	imaŋɨ'pa'mɨ niwie'kɨ'nɨmearo wenɨŋɨ' e'ɨ'a'yɨ' wɨnɨgɨ'awixɨnɨ. Rɨ'a' nikea'nɨma'na' peyɨ' bɨ rɨ'kwamɨŋɨ'yo werɨ bisɨ'kerɨ'a' bɨ enɨ werɨ eŋagɨ wɨnarɨ'na'
43021010	Jisaso re urɨŋɨnigɨnɨ, “Peyɨ' soyɨ'ne'ya' ubenɨ'yo mɨnɨ'ɨ'pɨ bɨ nɨmea'mɨ yapɨ'poyɨ.” urɨ'agɨ
43021011	Saimonɨ Pitao ewe'yo nɨpɨxemoa'nɨrɨ ubenɨ' peyɨ' magwɨ' mɨnɨŋu' imaŋɨ'pa' tɨ'e na'nɨ nɨmɨxea'a bɨŋɨnigɨnɨ. Peyɨ' xwe'rɨxanɨ 153 mɨnɨŋagɨ aiwɨ ubenɨ' u' wi' marɨ'ki'nɨŋagɨ wɨnɨŋɨnigɨnɨ.
43021012	Jisaso re urɨŋɨnigɨnɨ, “Soyɨ'ne' aŋwɨ e nɨbɨro aiwa' nɨ'poyɨ.” urɨ'agɨ xegɨ' wiepɨsiŋowa omɨ rɨxa mi' nɨwo'mɨxɨro “Negɨ' A'mɨna'orɨnɨ.” nɨwiaiwiro na'nɨ wo yarɨŋɨ' “Goxɨrɨnɨ?” wipaxɨ' mimo'nɨpa yarɨ'na'
43021013	Jisaso rɨ'a' wearɨŋe aŋwɨ e nurɨ bisɨ'kerɨ'a' nɨmearɨ yaŋɨ' nɨwia nurɨ peyɨ' enɨ axɨ'pɨ e nɨwia uŋɨnigɨnɨ.
43021014	Jisaso xwa'rɨpa'yo da'nɨ nɨwia'pɨ'nɨmea'ma'na' wiepɨsiŋowamɨ xa'mɨ biau' sɨwa' nɨwinɨma'na' a'mɨ sɨwa' winɨŋɨ' bɨ apɨrɨnɨ.
43021015	Rɨxa aiwa' nɨnɨmɨ Jisaso nɨwia'pɨ'nɨmearɨ Saimonɨ Pitaomɨ re urɨŋɨnigɨnɨ, “Jonomɨ xewaxo Saimonoxɨnɨ, joxɨ dɨŋɨ' sɨxɨ' nɨnɨyirɨ'na' dɨŋɨ' sɨxɨ' a'ma' rowa nɨyigɨ'a'pimɨ wia'rɨ' nɨmu'rorɨ rɨnɨyiŋɨnɨ?” urɨ'agɨ o re urɨŋɨnigɨnɨ, “Oyɨ, A'mɨna'oxɨnɨ, nionɨ dɨŋɨ' sɨxɨ' rɨsiŋa'pɨ na'nɨ joxɨ nɨjɨ'a'rɨnɨ.” urɨ'agɨ o re urɨŋɨnigɨnɨ, “Sipɨsipɨ' mia' nɨmerɨ'na' aiwa' wiarɨgɨ'a'pa joxɨ a'ma' nionɨ tɨ'a'mɨnɨ bɨ'a'yo axɨ'pɨ nerɨ pi'ra'nɨŋɨ' ure'wapɨyi'ɨrɨxɨnɨ.” urɨŋɨnigɨnɨ.
43021016	Jisaso a'mɨ bɨ nurɨrɨ re urɨŋɨnigɨnɨ, “Jonomɨ xewaxo Saimonoxɨnɨ, joxɨ dɨŋɨ' sɨxɨ' rɨnɨyiŋɨnɨ? Mɨnɨyiŋɨ' reŋɨnɨ?” urɨ'agɨ o “Oyɨ, A'mɨna'oxɨnɨ, nionɨ dɨŋɨ' sɨxɨ' rɨsiŋa'pɨ na'nɨ joxɨ nɨjɨ'a'rɨnɨ.” urɨ'agɨ Jisaso “A'ma' sipɨsipɨ' awi' mearoarɨgɨ'a'pa joxɨ axɨ'pɨ nerɨ a'ma' nionɨ gɨ' imo'nɨŋɨ'yo pi'ra'nɨŋɨ' ume'ɨrɨxɨnɨ.” urɨŋɨnigɨnɨ.
43021017	Jisaso a'mɨ bɨ nurɨrɨ re urɨŋɨnigɨnɨ, “Jonomɨ xewaxo Saimonoxɨnɨ, joxɨ dɨŋɨ' sɨxɨ' rɨnɨyiŋɨnɨ? Mɨnɨyiŋɨ' reŋɨnɨ?” urɨ'agɨ Pitao Jisaso rɨxa biau' bɨ “Joxɨ dɨŋɨ' sɨxɨ' rɨnɨyiŋɨnɨ?” urɨ'ɨ'pɨ na'nɨ dɨŋɨ' sɨpi' nɨwinɨrɨ re urɨŋɨnigɨnɨ, “A'mɨna'oxɨnɨ, amɨpi' nɨ'nɨ na'nɨ joxɨ nɨjɨ'oxɨrɨnɨ. Nionɨ dɨŋɨ' sɨxɨ' rɨyiŋa'pɨ na'nɨ enɨ nɨjɨ'oxɨrɨnɨ.” urɨ'agɨ Jisaso re urɨŋɨnigɨnɨ, “Sipɨsipɨ' aiwa' wiarɨgɨ'a'pa joxɨ enɨ a'ma' nionɨ nɨxɨ'darɨgɨ'a'yo axɨ'pɨ nerɨ pi'ra'nɨŋɨ' ure'wapɨyi'ɨrɨxɨnɨ.
43021018	Aga nepa rɨrarɨŋɨnɨ. Joxɨ sɨnɨ i'wɨ' sɨkɨŋɨ' nerɨ'na' jɨwanɨŋoxɨ arerɨxɨ' nɨyi'nɨrɨ dɨxɨ' simo'nɨ'ɨ'mɨnɨ wagɨ'rɨnɨ. E nerɨ ai' joxɨ rɨxa xweyaŋɨ' nerɨ'na' dɨxɨ' we' wu'kau' wimɨxa'na' a'ma' wi' gwɨ' nɨrɨjiro joxɨ ‘Mupa oemɨnɨ.’ yaiwiarɨŋɨ'mɨnɨ nɨmea'a rupɨrɨ'a'rɨnɨ.” urɨŋɨnigɨnɨ.
43021019	Wiepɨsiŋowa re oyaiwi'poyɨnɨrɨ, “Pitao penɨ'a'pɨ na'nɨ rɨ'a neararɨnɨ? O e nerɨ nɨperɨŋɨ'pimɨ da'nɨ sea'yɨ e Gorɨxo imo'nɨŋɨ'pɨ na'nɨ sɨwa' neainɨ'a'rɨ'anɨ? Oyɨ.” oyaiwi'poyɨnɨrɨ e urɨŋɨnigɨnɨ. E nurɨma'na' re urɨŋɨnigɨnɨ, “Joxɨ nɨxɨ'deɨ.” urɨŋɨnigɨnɨ.
43021020	Pitao nɨkɨnɨmo'nɨrɨ wiepɨsiŋɨ' Jisaso dɨŋɨ' sɨxɨ' uyiŋo —O xa'mɨ nerɨmea'nɨma'na' aiwa'pɨ nɨnɨro'na' Jisaso tɨ'a'mɨnɨ nɨkɨnɨmo'naurɨ yarɨŋɨ' re wiŋorɨnɨ, “A'mɨna'oxɨnɨ, mɨyɨ' rurɨno gorɨnɨ?” urɨŋorɨnɨ. O awau'mɨ nu'mɨ barɨŋagɨ nɨwɨnɨrɨ
43021021	Jisasomɨ re urɨŋɨnigɨnɨ, “A'mɨna'oxɨnɨ, a'ma' romɨ enɨ pi' wipɨ'rɨ'a'rɨ'anɨ?” urɨ'agɨ
43021022	Jisaso re urɨŋɨnigɨnɨ, “O nionɨ a'mɨ aŋɨ'namɨ da'nɨ weapɨmɨ'a'i'na' na'nɨ xe ŋwea'wɨnɨgɨnɨrɨ nɨnimo'nɨrɨ'na'yɨ', ayɨ' dɨŋɨ' joxɨya' meŋagɨ na'nɨ pi' na'nɨ nɨrarɨŋɨnɨ? Jɨwanɨŋoxɨnɨ sa nɨxɨ'deɨ.” urɨŋɨnigɨnɨ.
43021023	Ayɨna'nɨ a'ma' Gorɨxoya' imo'nɨgɨ'a'yɨ' rɨpɨ rɨnɨmegɨ'a'rɨnɨ, “Wiepɨsiŋɨ' o wi' nɨpenɨ'a'manɨ.” rɨnɨmegɨ'a' aiwɨ Jisaso “Joxɨ nɨperɨ'a'manɨ.” wi' murɨ' rɨpɨnɨ urɨŋɨnigɨnɨ, “O nionɨ a'mɨ weapɨmɨ'a'i'na' na'nɨ xe ŋwea'wɨnɨgɨnɨrɨ nɨnimo'nɨrɨ'na'yɨ', ayɨ' dɨŋɨ' joxɨya' meŋagɨ na'nɨ pi' na'nɨ nɨrarɨŋɨnɨ?” urɨŋɨnigɨnɨ.
43021024	O Jisaso wiepɨsarɨŋɨ' Pitaomɨ e urɨŋorɨnɨ. O amɨpi' apɨ na'nɨ a'waŋɨ' nɨrɨrɨ rɨ'wamɨŋɨ' eaŋorɨnɨ. Nene o na'nɨ nɨjɨ'a' re imo'nɨŋwɨnɨ, “O a'waŋɨ' rɨŋɨ'pɨ nepa'nɨ rɨnɨnɨ.” nɨjɨ'a' e imo'nɨŋwɨnɨ.
43021025	Amɨpi' Jisaso eŋɨ' a'mɨ obaxɨ' aya' wi' enɨ eŋagɨ aiwɨ nionɨ re nimo'narɨnɨ, “O eŋɨ'pɨ nɨpɨnɨ na'nɨ bɨkwɨ'yo rɨ'wamɨŋɨ' pi'ra'nɨŋɨ' nearɨ'na'yɨ', xwɨ'a' tɨ'yo bɨkwɨ' apɨ de'ropaxɨ'rɨnɨ.” nimo'narɨnɨ.
44001001	Tiopirasoxɨnɨ, rɨ'wamɨŋɨ' nionɨ xa'mɨ nɨrɨrɨ eaŋa'pɨ, ayɨ' Jisaso iwamɨ'o' erɨ wi'wapɨyirɨ eŋɨ'pɨ tɨ'ŋɨ' e da'nɨ sɨ'a' xegɨ' wa'ɨ' wurɨmeiarɨgɨ'a'wamɨ —Awa xɨ'o rɨ'peaŋowarɨnɨ. Awamɨ Gorɨxoya' kwi'yɨ'yo da'nɨ sekaxɨ' nurɨma'na' xɨ'o aŋɨ'namɨ na'nɨ peyiŋɨ'yi tɨ'ŋɨ' e na'nɨ nɨrɨrɨ eaŋa'rɨnɨ.
44001002	Tiopirasoxɨnɨ, rɨ'wamɨŋɨ' nionɨ xa'mɨ nɨrɨrɨ eaŋa'pɨ, ayɨ' Jisaso iwamɨ'o' erɨ wi'wapɨyirɨ eŋɨ'pɨ tɨ'ŋɨ' e da'nɨ sɨ'a' xegɨ' wa'ɨ' wurɨmeiarɨgɨ'a'wamɨ —Awa xɨ'o rɨ'peaŋowarɨnɨ. Awamɨ Gorɨxoya' kwi'yɨ'yo da'nɨ sekaxɨ' nurɨma'na' xɨ'o aŋɨ'namɨ na'nɨ peyiŋɨ'yi tɨ'ŋɨ' e na'nɨ nɨrɨrɨ eaŋa'rɨnɨ.
44001003	O rɨ'nɨŋɨ' nɨmearɨ nɨperɨ nɨwia'pɨ'nɨmea'ma'na' sɨ'a' 40 no'ra warɨ'na' awa “O a'mɨ sɨŋɨ' rɨ'a ŋweanɨ?” oyaiwi'poyɨnɨrɨ a'mɨ a'mɨ sɨwa' winayirɨ Gorɨxo a'ma' xɨ'oya'yɨ' xwioxɨ'yo mɨmea'mɨ' nerɨ umeŋweanɨ'a'pɨ na'nɨ ure'wapɨyirɨ nerɨ'na' awa sɨnɨ ududɨ' me' “Ayɨ' orɨ'anɨ?” nɨyaiwiro nɨwipɨmo'nɨma'na' eŋa'na' re eŋɨnigɨnɨ.
44001004	Awamɨ awi' neaa'rɨma'na' sekaxɨ' re urɨŋɨnigɨnɨ, “A'po ‘Nɨseaiapɨmɨ'a'rɨnɨ.’ searɨŋɨ'pɨ —Apɨ, ayɨ' nionɨ seara'na' soyɨ'ne' arɨ'a' niarɨgɨ'a'pɨrɨnɨ. Apɨ sɨnɨ mɨseai'meapa eŋa'na' aŋɨ' Jerusaremɨ tɨ'yo da'nɨ nɨwa'rɨmɨ mupa nero apɨ na'nɨ wenɨŋɨ' nero ŋwea'ɨ'rɨxɨnɨ.
44001005	Ayɨ' rɨpɨ na'nɨrɨnɨ. Jono wayɨ' nɨseameairɨ'na' iniɨgɨ' tɨ'nɨ seameaiŋɨ' aiwɨ sɨnɨ sɨ'a' obaxɨ' mo'rɨpa eŋa'na' Gorɨxo xɨ'oya' kwi'yɨ' tɨ'nɨ wayɨ' seameainɨ'a'rɨnɨ.” urɨŋɨnigɨnɨ.
44001006	Awa rɨxa awi' nea'nɨma'na' omɨ yarɨŋɨ' re wigɨ'awixɨnɨ, “A'mɨna'oxɨnɨ, eŋi'na' negɨ' wa mɨxɨ' ina'yɨ' nimo'nɨro negɨ' nea'rɨ'awe'yo umeŋweaagɨ'a'pa ri'na' da'nɨ joxɨ enɨ axɨ'pɨ mɨxɨ' ina'yɨ' nimo'nɨrɨ Isɨrerene xwioxɨ'yo mɨmea'mɨ' nɨneairɨ neameŋwearɨ'a'ranɨ?” Yarɨŋɨ' e wi'agɨ'a
44001007	o re urɨŋɨnigɨnɨ, “Sɨ'a' seyɨ'ne' yarɨŋɨ' niarɨgɨ'a'pɨ na'nɨ parɨmonɨ'a'yi —Ayi a'po Gorɨxo xɨ'o xegɨ' ne'nɨ' tɨ'ŋo nimo'nɨrɨŋɨ'pimɨ da'nɨ nɨrɨrɨ tagɨ'yirɨnɨ. Ayi na'nɨ seyɨ'ne' nɨjɨ'a' imo'nɨpɨ'rɨ mimo'nɨŋagɨ na'nɨ a'waŋɨ' searɨmɨme'ɨnɨ.
44001008	E nerɨ aiwɨ rɨpɨ na'nɨ nɨjɨ'a' imo'nɨpɨ'rɨ na'nɨ a'waŋɨ' searɨmɨ'ɨnɨ. Kwi'yɨ' oya'pɨ nɨseai'mearɨ eŋɨ' sɨxɨ' seai'mɨxa'na' soyɨ'ne' nionɨ seai'meaŋa' mɨ'koyɨ'ne' nimo'nɨro a'ma' Jerusaremɨ ŋweagɨ'a'yo a'waŋɨ' urɨmero a'ma' Judia pɨropenɨsɨ'yo tɨ'nɨ Samaria pɨropenɨsɨ'yo tɨ'nɨ amɨ amɨ ŋweagɨ'a'yo urɨmero a'ma' xwɨ'a' yoparɨ' ɨkwɨ'ro'nɨŋɨ'mɨ ŋweagɨ'a'yo ai' urɨmero e'ɨ'rɨxɨnɨ.”
44001009	E nura'rɨma'na' awa sɨnɨ sɨŋwɨ' wɨnarɨ'na' o Gorɨxoya' dɨŋɨ' tɨ'nɨ nɨpeyirɨ wigɨ' sɨŋwɨ' anɨgɨ'e da'nɨ agwɨ' bimɨ ai'nɨŋɨnigɨnɨ.
44001010	Nɨpeyirɨ agwɨ' bimɨ ai'na'na' awa sɨnɨ aŋɨ'namɨ sɨŋwɨ' ana'nɨŋa'na' re eŋɨnigɨnɨ. A'ma' rapɨrapɨ' apɨ'a' weŋɨ' yi'nɨgɨ'i'wau' awa tɨ'ŋɨ' e nɨro'napɨri
44001011	re urɨgɨ'isixɨnɨ, “Gariri pɨropenɨsɨ'yo da'ŋoyɨ'ne', pi' na'nɨ re e'ɨ' nɨro'ma'na' aŋɨ'namɨ wenɨŋɨ' ya'nɨŋoɨ? A'ma' o, Jisasoyɨ rɨnɨŋo seyɨ'ne' tɨ'e da'nɨ Gorɨxoya' dɨŋɨ' tɨ'nɨ aŋɨ'namɨ na'nɨ rɨxa nɨpeyirɨ ai' soyɨ'ne' sɨŋwɨ' wɨnarɨ'na' peyi'ɨ'pa a'mɨ axɨ'pɨ wepɨ'nɨnɨ'a'rɨnɨ.” urɨgɨ'isixɨnɨ.
44001012	Awa dɨ'wɨ' Oripiyɨ rɨnɨŋɨ'pimɨ —Apɨ Jerusaremɨ da'nɨ aŋwɨ e eŋɨ'pɨrɨnɨ. Sabarɨ'a'yo Judayɨ' na' jɨ'amɨ mupa nero ai' Jerusaremɨ da'nɨ dɨ'wɨ' mɨŋɨ' apɨ tɨ'ŋɨ' e na'nɨ ananɨ wagɨ'a'pɨrɨnɨ. Apimɨ pɨ'nɨ nɨwia'rɨmɨ nuro
44001013	rɨxa Jerusaremɨ nɨre'moro aŋɨ' pa'kɨ'kɨ' sea'yɨ e'mɨ mɨrɨnɨŋiwa'mɨ —Iwa' awa sa' wearɨgɨ'iwa'rɨnɨ. Iwa'mɨ na'nɨ wai'wɨ'yo nɨpeyiro pa'wigɨ'awixɨnɨ. Awa wigɨ' yoɨ' rowarɨnɨ. Pitao tɨ'nɨ Jono tɨ'nɨ Jemiso tɨ'nɨ Adɨruo tɨ'nɨ Piripo tɨ'nɨ Tomaso tɨ'nɨ Batoromuo tɨ'nɨ Matɨyuo tɨ'nɨ Arɨpiasomɨ xewaxo Jemiso tɨ'nɨ Saimonɨ Sereto tɨ'nɨ Jemisomɨ xewaxo Judaso tɨ'nɨ awarɨnɨ.
44001014	A'ma' awa dɨŋɨ' na' bɨnɨ tɨ'gɨ'a'wa nimo'nɨro a'ma' wi' a'mɨ tɨyɨ' enɨ apɨxɨ' wi'wa tɨ'nɨ Jisasomɨ xɨna'i' Mariai' tɨ'nɨ Jisasomɨ xexɨrɨ'mea'owa tɨ'nɨ enɨ awa tɨ'nɨ nawi'nɨ awi' nea'nayiro anɨŋɨ' minɨ' Gorɨxomɨ xwɨyɨ'a' rɨrɨmɨ' wiayarɨ'na'
44001015	sɨ'a' wɨyi a'ma' awi' ea'nɨ'a'yɨ' nɨ'nɨ a'ma' 120 eŋa'na' Pitao a'wɨnɨmɨ e'ɨ' nɨro'ma'na' re urɨŋɨnigɨnɨ,
44001016	“Gɨ' nɨrɨxɨ'mea'yɨ'ne', eŋi'na' mɨxɨ' ina'yɨ' Depito kwi'yɨ' Gorɨxoya'pimɨ da'nɨ Judaso na'nɨ —O a'ma' ‘Jisasomɨ ɨ'a' oxɨraneyɨ.’ yaiwi'ɨ'a'yo o tɨ'ŋɨ' e na'nɨ nipemea'mɨ uŋorɨnɨ. O na'nɨ nɨrɨrɨ Bɨkwɨ'yo eaŋɨ'pɨ surɨ'ma' imo'nɨpaxɨ' mimo'nɨŋagɨ na'nɨ amɨpi' Judaso eŋɨ'pɨ ayɨna'nɨ xɨxenɨ imo'nɨŋɨ'rɨnɨ.
44001017	O none tɨ'nɨ nemerane yanɨ'wa' na'nɨ urɨ'peaŋɨ' eŋagɨ na'nɨ o enɨ nearɨ'peaŋɨ'yɨ' worɨnɨ.
44001018	(O sɨpi' wika'rɨŋɨ'pimɨ da'nɨ nɨgwɨ' meaŋɨ'pɨ tɨ'nɨ xwɨ'a' bɨ bɨ' nema'na' e da'nɨ na' nea'nɨrɨ'na' xegɨ' agwɨ'yo a'wɨnɨmɨ narɨ'ki'nɨrɨ agwɨ' amɨpi' nɨpɨnɨ mɨxea'nowiŋɨnigɨnɨ.
44001019	Jerusaremɨ ŋweagɨ'a'yɨ' nɨ'nɨ o e inɨ'ɨ' na'nɨ arɨ'a' nɨwiro na'nɨ wigɨ' pɨ'ne' tɨ'nɨ xwɨ'a' apɨ yoɨ' Akerɨdamayɨ —Yoɨ' mɨ'kɨ' ayɨ' a'ma' nɨperɨ ragɨ' xwɨ'a'yo puŋɨ' na'nɨrɨnɨ. Yoɨ' e wɨ'rɨgɨ'a'rɨnɨ.)
44001020	“Xwɨyɨ'a' rɨpɨ Bɨkwɨ' Samɨyɨ rɨnɨŋɨ'yo nɨrɨnɨrɨ ea'nɨŋagɨ na'nɨ Judaso xɨ'o eŋɨ'pɨ eŋɨ'rɨnɨ, ‘Aŋɨ' oya' yɨ'wɨ' imo'nɨ'wɨnɨgɨnɨ. A'ma' wi' e mɨŋweapa e'ɨ'rɨxɨnɨ.’ Xwɨyɨ'a' apɨ surɨ'ma' imo'nɨpaxɨ' mimo'nɨŋagɨ na'nɨ amɨpi' Judaso eŋɨ'pɨ xɨxenɨ imo'nɨŋɨ'rɨnɨ. Xwɨyɨ'a' a'mɨ bɨ rɨpɨ Bɨkwɨ' axɨ'yo enɨ nɨrɨnɨrɨ ea'nɨnɨ, ‘O e nimo'nɨrɨ e'wɨnɨgɨnɨrɨ rɨ'peaŋɨ'pɨ a'ma' wo xe nimo'nɨrɨ e'wɨnɨgɨnɨ.’ ea'nɨŋagɨ na'nɨ
44001021	noneya' wo anɨpa' imo'nɨŋa'na' ‘Ayɨ' ananɨrɨnɨ.’ rɨpaxɨ' menɨnɨ. Ayɨna'nɨ a'ma' none Jisaso tɨ'nɨ emearɨ'na' i'ni'na' nawi'nɨ wagwa'yɨ' wo none tɨ'nɨ nawi'nɨ Jisaso wia'pɨ'nɨmeaŋɨ'pɨ na'nɨ a'waŋɨ' uranɨ'wa' na'nɨ aga orɨ'peaaneyɨ. A'ma' iwamɨ'o' Jono wayɨ' nɨneameaia wage da'nɨ Jisaso xegɨ' xanoya' dɨŋɨ' tɨ'nɨ aŋɨ'namɨ na'nɨ peyiŋe na'nɨ o tɨ'nɨ emeagwa'yɨ' wo na'nɨ rarɨŋɨnɨ.” Pitao e urɨ'agɨ
44001022	noneya' wo anɨpa' imo'nɨŋa'na' ‘Ayɨ' ananɨrɨnɨ.’ rɨpaxɨ' menɨnɨ. Ayɨna'nɨ a'ma' none Jisaso tɨ'nɨ emearɨ'na' i'ni'na' nawi'nɨ wagwa'yɨ' wo none tɨ'nɨ nawi'nɨ Jisaso wia'pɨ'nɨmeaŋɨ'pɨ na'nɨ a'waŋɨ' uranɨ'wa' na'nɨ aga orɨ'peaaneyɨ. A'ma' iwamɨ'o' Jono wayɨ' nɨneameaia wage da'nɨ Jisaso xegɨ' xanoya' dɨŋɨ' tɨ'nɨ aŋɨ'namɨ na'nɨ peyiŋe na'nɨ o tɨ'nɨ emeagwa'yɨ' wo na'nɨ rarɨŋɨnɨ.” Pitao e urɨ'agɨ
44001023	ayɨ' a'ma' wau' na'nɨ —Wɨ'o Josepɨ Basabasoyɨ rɨnɨŋorɨnɨ. Oya' yoɨ' a'mɨ bɨ Jasɨtasorɨnɨ. Wɨ'o Mataiasorɨnɨ. Awau' na'nɨ re rɨnɨgɨ'awixɨnɨ, “A'ma' rowau' ananɨ womɨ Judaso na'nɨ wayɨ'a' rɨ'peapaxowau'rɨnɨ.” nɨrɨnɨro
44001024	Gorɨxomɨ yarɨŋɨ' nɨwiro re urɨgɨ'awixɨnɨ, “A'mɨna'oxɨnɨ, joxɨ a'ma' nɨ'nɨ wigɨ' xwioxɨ'yo sɨpi' tɨ'nɨ naŋɨ' tɨ'nɨ na'nɨ imo'nɨŋɨ'pɨ nɨjɨ'oxɨ eŋagɨ na'nɨ a'ma' awau' gɨ'mɨnɨ go joxɨ simo'nɨ'agɨ rɨ'pea'o sɨwa' neaiɨ.
44001025	Jisaso awa wa'ɨ' nurɨmei'ɨ'rɨxɨnɨrɨ nearɨ'pea'agɨ ai' Judaso xɨ'o ‘Anɨŋɨ' apɨ oimo'nɨmɨnɨ.’ mɨwimo'nɨ' pɨ'nɨ nɨwia'rɨrɨ xegɨ' ‘Oumɨnɨ.’ wimo'narɨŋɨ'mɨnɨ rɨxa u'ɨ' eŋagɨ na'nɨ joxɨ o na'nɨ wayɨ'a' oimo'nɨrɨ sɨŋɨ' rɨ'pea'o sɨwa' neaiɨ.” Yarɨŋɨ' e nɨwima'na'
44001026	Judayɨ' wigɨ' yarɨgɨ'a'pa nero'na' “Rowau' gɨ'mɨnɨ go xɨxenɨ ayo imo'nɨrɨ'enɨŋoɨ?” nɨyaiwiro sa'ru'nɨŋɨ' nero Mataiasomɨ wa'ɨ' wurɨmeiarɨgɨ'a' we' wu'kau' sɨkwɨ' wo awa tɨ'nɨ axɨ'pɨ imo'nɨnɨ na'nɨ sɨŋomɨ kumɨxa'rɨgɨ'awixɨnɨ.
44002001	Sɨ'a' Pedikosɨyɨ rarɨgɨ'a'yi —Sɨ'a' ayi Judayɨ' aiwa' omɨŋɨ' sɨŋɨ'yo da'nɨ mi'ɨ'a'pɨ Gorɨxomɨ yayɨ' wianɨro na'nɨ nɨmea'a nɨbɨro peaxɨ' tarɨgɨ'a'yirɨnɨ. Sɨ'a' ayi imo'nɨŋa'na' a'ma' Jisasomɨ dɨŋɨ' wɨkwɨ'roarɨgɨ'a'yɨ' aŋɨ' wiwa' axiwa'mɨ awi' ea'nɨŋa'na' re eŋɨnigɨnɨ.
44002002	Aŋɨ'namɨ da'nɨ rɨ'wɨpi' xwe'nɨŋɨ' ɨwɨ' nɨra weapɨ'ɨ'yɨ' aŋɨ' ayɨ' ŋweagɨ'iwa'mɨ niwa'mɨnɨ a'rɨ'o' ina'rɨnɨŋɨnigɨnɨ.
44002003	A'rɨ'o' ina'rɨnɨŋa'na' sɨŋwɨ' wɨnɨ'a'yɨ' wɨnɨgɨ'awixɨnɨ. Rɨ'a' a'pia'wɨ'nɨŋɨ' imo'nɨŋɨ' bɨ ai'pɨ'naŋwɨ' ne'ra nurɨ womɨnɨ womɨnɨ nɨŋweaxa u'agɨ xɨxe sɨŋwɨ' ainenɨgɨ'awixɨnɨ.
44002004	Sɨŋwɨ' e ainenarɨ'na' re eŋɨnigɨnɨ. Ayo nɨyonɨ Gorɨxo kwi'yɨ' xɨ'oya'pɨ aya' wi' sɨxɨ' umi'moŋɨnigɨnɨ. Sɨxɨ' umi'mo'a'na' kwi'yɨ'pɨ wimɨxɨ'ɨ'pɨ tɨ'nɨ xɨxenɨ nero pɨ'ne' xegɨ' wi' wi'nɨyɨ' mɨrɨpaxɨ' imo'nɨgɨ'a'yɨ' ai' ananɨ rɨpaxɨ' nimo'nɨro nɨra ugɨ'awixɨnɨ.
44002005	Judayɨ' wi' —Ayɨ' aŋɨ' xwɨ'a' rɨri' nɨri'mɨnɨ amɨ gɨmɨ ikwɨ'ro'nɨŋɨ'yo xɨrɨgɨ'a'yɨ'rɨnɨ. Gorɨxomɨ pi'ra'nɨŋɨ' oxɨ'daneyɨnɨro anɨŋɨ' minɨ' yarɨgɨ'a'yɨ'rɨnɨ. Ayɨ' nɨbɨmima'na' Jerusaremɨ urɨ'nɨgɨ'i'na' rɨ'wɨpi' xwe'nɨŋɨ' ɨwɨ' nɨra weapɨŋɨ'pɨ i'na'rɨnɨ.
44002006	Ɨwɨ' nɨra weapa'na' a'ma' xwe' aya' wi' epɨ'royɨ' nero Jisasomɨ xɨ'darɨgɨ'a'yɨ' wigɨ' aga pɨ'ne' xɨxegɨ'nɨ tɨ'nɨ nɨra warɨŋagɨ'a arɨ'a' nɨwiro na'nɨ ududɨ' nero
44002007	aya' nɨrɨwamo'nɨro dɨŋɨ' sɨ'ŋa' nɨwea'nɨro re rɨnɨgɨ'awixɨnɨ, “A'ma' aga pɨ'ne' xɨxegɨ'nɨ tɨ'nɨ rarɨgɨ'a' rowa nowanɨ Gariri pɨropenɨsɨ'yo da'ŋɨ' menɨranɨ?
44002008	Nowanɨ e da'ŋowa eŋagɨ aiwɨ arɨge nero negɨ' aga pɨ'ne' oni'na' da'nɨ arɨ'a' nɨwia uŋwa' xɨxegɨ'nɨ tɨ'nɨ neararɨ'na' arɨ'a' nɨwia warɨŋwɨnɨ?
44002009	Nene wiene Patiayɨ' rɨnɨŋwae'ne wiene Midiayɨ' rɨnɨŋwae'ne wiene Iramɨyɨ' rɨnɨŋwae'ne wiene Mesopotemia da'ŋene wiene Judia da'ŋene wiene Kapadosa da'ŋene wiene Podasɨ da'ŋene wiene Esia da'ŋene
44002010	wiene Pɨrigia da'ŋene wiene Pabiria da'ŋene wiene Isipɨ da'ŋene wiene Sairini tɨ'ŋɨ'mɨnɨ Ribia pɨropenɨsɨ'yo da'ŋene wiene Romɨ da'ŋene nene nɨbɨrane re urɨ'nɨŋwae'ne —Wiene aga nepa Judayenerɨnɨ. Wiene Judayɨ' yarɨgɨ'a'pɨ nɨxɨ'dɨrane na'nɨ nawi'nɨ imo'nɨŋwae'nerɨnɨ.
44002011	A'mɨ wiene Kɨritɨ da'ŋene wiene Arebia da'ŋenerɨnɨ. E e da'ŋene aiwɨ nɨnenenɨ wine wine awa amɨpi' Gorɨxo eŋi'na' eŋɨ' nea'nɨrɨ yagɨ'yɨ' na'nɨ nɨnearɨrɨ'na' negɨ' aga pɨ'ne' xɨxegɨ'nɨyo da'nɨ rarɨŋagɨ'a arɨ'a' wiarɨŋwɨnɨ.” E nɨrɨga nuro'na'
44002012	ududɨ' ne'ra nuro ududɨ' nika'rɨnɨro na'nɨ wi' re nɨrɨga ugɨ'awixɨnɨ, “Pi' neai'meanɨ na'nɨ rɨ'a yarɨŋoɨ?” nɨrɨga warɨŋagɨ'a aiwɨ
44002013	wi' rɨperɨrɨ' nɨwiro re nɨra ugɨ'awixɨnɨ, “Awa wainɨ' sɨŋɨ'pɨ xwe' nɨnɨma'na' papɨkɨ' nero na'nɨ rarɨŋoɨ.” nɨra ugɨ'awixɨnɨ.
44002014	E nɨra warɨ'na' Pitao Jisasoya' wiepɨsagɨ' we' wu'kau' sɨkwɨ' wo imo'nɨgɨ'a' wɨ'a tɨ'nɨ e'ɨ' nɨro'ma'na' eŋɨ' tɨ'nɨ repɨyɨ' nerɨ re urɨŋɨnigɨnɨ, “Gɨ' Judia pɨropenɨsɨ'yo da'ŋɨ'yɨ'ne' tɨ'nɨ a'ma' amɨ amɨ da'nɨ nɨbɨro Jerusaremɨ urɨ'nɨgɨ'a'yɨ'ne' tɨ'nɨ nionɨ repɨyɨ' seaiarɨ'na' pi'ra'nɨŋɨ' arɨ'a' o'kiarɨ' nɨmo'nɨro none neai'mea'ɨ'pɨ na'nɨ nɨjɨ'a' imo'nɨ'poyɨ.
44002015	Ayɨ' rɨpɨ na'nɨ seararɨŋɨnɨ. Agwɨ sɨnɨ 9:00 a.m. a'ma' wainɨ' xwapɨ' mɨnɨpa yarɨgɨ'i'na' imo'nɨŋagɨ na'nɨ soyɨ'ne' a'ma' nionɨ tɨ'nɨ re rogɨ'a' rowa na'nɨ yaiwiarɨgɨ'a'pɨ nepa papɨkɨ' nero mɨrarɨŋoɨ.
44002016	Awa yarɨgɨ'a'pɨ, ayɨ' eŋi'na' wɨ'a' ro'kiamoagɨ' Joeroyɨ rɨnɨŋo nɨrɨrɨ eaagɨ' rɨpɨ, ayɨ' apɨrɨnɨ,
44002017	‘Gorɨxo re rarɨnɨ, “Sɨ'a' yoparɨ'yɨ' tɨ'ŋi'na' kwi'yɨ' nionɨya'pɨ tɨ'nɨ a'ma' nɨ'nɨ wi'yɨ' wi'yonɨ aya' wi' sɨxɨ' umi'mo'a'na' segɨ' niai'wɨ' oxɨ' tɨ'nɨ apɨxɨ' tɨ'nɨ xwɨyɨ'a' nionɨya'pɨ wɨ'a' uro'kiamoaro segɨ' i'wɨ' sɨkɨŋɨ'yɨ' i'kwɨ'kwɨ' ya'rɨro segɨ' xweyaŋɨ'yɨ' orɨŋa' wɨnɨro epɨ'rɨ'a'rɨnɨ.
44002018	I'na' a'ma' wi'ya' xɨna'i'wa'nɨŋɨ' nimo'nɨro omɨŋɨ' wiiarɨgɨ'a' oxowamɨ tɨ'nɨ apɨxi'wamɨ tɨ'nɨ ayo ai' gɨ' kwi'yɨ'pɨ tɨ'nɨ sɨxɨ' umi'mo'a'na' xwɨyɨ'a' nionɨ na'nɨ wɨ'a' ro'kiamopɨ'rɨ'a'rɨnɨ.
44002019	Nionɨya' dɨŋɨ' tɨ'nɨ aŋɨ' pɨrɨ'yo da'nɨ aya' rɨwamo'nɨpaxɨ' imo'nɨŋɨ'yɨ' inɨrɨ xwɨ'a' rɨri'mɨ da'nɨ ekɨyiŋɨ'yɨ' inɨrɨ nerɨ'na' re enɨ'a'rɨnɨ. Xwɨ'a'ri'mɨ ragɨ' purɨ rɨ'a' werɨ sɨŋwɨrɨ'a' awi'mɨŋɨ'nɨŋɨ' imo'nɨŋɨ' tɨrɨ yarɨ'na'
44002020	aŋɨ' pɨrɨ'yo sogwɨ' sɨ'a' yinɨrɨ ema' ragɨ' rɨŋɨ' imo'nɨrɨ enɨ'a'rɨnɨ. E nema'na' eŋa'na' sɨ'a' A'mɨna'onɨ a'ma' nɨyonɨ mi' o'mo'mɨxɨmɨ' wimɨ'a na'nɨ sea'yɨ e imo'nɨŋɨ'yi parɨmonɨ'a'rɨnɨ.
44002021	Ayi sɨnɨ mɨparɨmopa eŋa'na' a'ma' dɨŋɨ' nɨnɨkwɨ'roro ‘A'mɨna'oxɨnɨ, yea'yɨ' neayimɨxemeaɨ.’ nɨrɨ'a' nɨyonɨ yea'yɨ' uyimɨxemea'mɨ'a'rɨnɨ.” Gorɨxo e rarɨnɨ.’ wɨ'a' ro'kiamoagɨ' Joero e nɨrɨrɨ eaagɨ'pɨ a'ma' rowa yarɨ'na' seyɨ'ne' axɨ'pɨ xɨxenɨ wɨnarɨŋoɨ.
44002022	“Gɨ' Isɨrerɨyɨ'ne', xwɨyɨ'a' nionɨ searɨmɨ' rɨpɨ enɨ arɨ'a' ni'poyɨ. Nasaretɨ da'ŋɨ' Jisaso na'nɨ rarɨŋɨnɨ. O Gorɨxoya' dɨŋɨ' tɨ'nɨ emɨmɨ' tɨ'nɨ aya' rɨwamo'nɨpaxɨ' imo'nɨŋɨ'pɨ tɨ'nɨ amɨpi' bɨ a'ma' mepaxɨ' imo'nɨŋɨ'pɨ tɨ'nɨ ne'ra uŋɨ'pimɨ da'nɨ Gorɨxo sɨwa' re'nɨŋɨ' neaiŋɨ'rɨnɨ, ‘O nionɨ nɨrɨ'pearɨ urowa're'napɨŋa'orɨnɨ.’ sɨwa' e'nɨŋɨ' neaiŋɨ'rɨnɨ. O seyɨ'ne' tɨ'nɨ nɨŋwearɨ'na' ne'ra uŋɨ' apɨ nɨpɨnɨ na'nɨ seyɨ'ne' nɨjɨ'a' imo'nɨŋoɨ.
44002023	Eŋi'na' Gorɨxo xewanɨŋo ‘Apɨ nerɨŋɨ'pimɨ da'nɨ a'ma'yo yea'yɨ' uyimɨxemea'ɨmɨgɨnɨ.’ nɨyaiwia'rɨrɨ ipɨmoa'rɨŋɨ'pɨ tɨ'nɨ xɨxenɨ segɨ' maŋɨ'yo da'nɨ omɨ a'ma' Gorɨxo na'nɨ dɨŋɨ' wi' mɨmoarɨgɨ'a'yɨ' yoxa'ɨ'pa'mɨ eŋɨ' noro nɨyekwɨroa'rɨro pɨkigɨ'awixɨnɨ.
44002024	Omɨ pɨkigɨ'a' aiwɨ pɨyɨ'pɨ omɨ anɨŋɨ' gwɨ'nɨŋɨ' yinɨpaxɨ' meŋagɨ na'nɨ Gorɨxo ni'kwearɨŋɨ'pimɨ da'nɨ sɨŋɨ' wimɨxa'na' a'mɨ wia'pɨ'nɨmeaŋɨnigɨnɨ.
44002025	Mɨxɨ' ina'yɨ' Depito o na'nɨ nɨrɨrɨ rɨ'wamɨŋɨ' re eaagɨ'pɨ nionɨ seararɨŋa'pɨ tɨ'nɨ xɨxenɨrɨnɨ, ‘A'mɨna'o nionɨ ŋweaŋae' i'ni'na' ŋweaŋagɨ wɨnarɨŋanigɨnɨ. O nionɨ tɨ'ŋɨ' e aŋwɨ e nɨŋweaŋagɨ na'nɨ o'ɨ' bɨ emɨ'a'manɨ.
44002026	Ayɨna'nɨ gɨ' xwioxɨ'yo da'nɨ dɨŋɨ' niɨ'a' nɨninɨrɨ yayɨ' xwɨyɨ'a'nɨ rarɨŋɨnɨ. Apɨnɨ marɨ'a'ɨ, gɨ' wara' urɨ' epaxɨ' rɨri' “Niɨri'nɨ nɨyɨmɨŋɨ' imo'nɨmɨ'a na'nɨ nimɨxɨnɨ'a'ranɨ? Oyɨ, e nimɨxɨnɨ'a'rɨnɨ.” nɨyaiwirɨ dɨŋɨ' nɨsikwɨ'morɨ ŋweaŋɨnɨ.
44002027	Ayɨ' rɨpɨ na'nɨrɨnɨ. Joxɨ dɨŋɨ' nionɨya' pɨyɨŋɨ' siwi' tɨ'a'mɨnɨ, Xedisɨyɨ rɨnɨŋɨ' tɨ'a'mɨnɨ nɨnɨwa'rɨmɨ onunɨrɨ mɨnii' erɨ a'ma' joxɨ anɨŋɨ' minɨ' rɨxɨ'darɨŋao'nɨ xwa'rɨpa'yo da'nɨ pɨyɨ' oenɨrɨ sɨŋwɨ' mɨnanɨ' erɨ erɨ'a na'nɨ dɨŋɨ' nɨsikwɨ'morɨ ŋweaŋɨnɨ.
44002028	O'ɨ' dɨŋɨ' nɨyɨmɨŋɨ' imo'nɨŋɨ'pɨ i'ni'na' ŋwea'mɨ'a na'nɨyi joxɨ rɨxa sɨwa' niŋɨ'rɨnɨ. Joxɨ dɨŋɨ' nɨnɨkɨkayorɨ'na' nionɨ tɨ'nɨ nɨŋwearɨŋoxɨ'nɨŋɨ' imo'nɨŋagɨ na'nɨ dɨŋɨ' niɨ'a' bɨ onɨmia'pɨ mɨninɨ' aga xwe' ninɨnɨŋoɨ.’ Depito e ragɨ'rɨnɨ.
44002029	Gɨ' a'ma'yɨ'ne' ‘Negɨ' arɨ'o Depito na'nɨ xwɨyɨ'a' bɨ oseareŋwɨpe'mɨnɨ.’ nimo'narɨnɨ. O nɨpe'agɨ xwɨ'a' weya'rɨgɨ'o xwa'rɨpa' sɨnɨ jɨ'e rɨpɨnɨnɨ.
44002030	Ayɨna'nɨ eŋi'na' o wɨ'a' ro'kiamoarɨŋɨ' wo imo'nɨŋagɨ na'nɨ re nɨyaiwirɨ ‘Gorɨxo sɨ'ŋa'yo da'nɨ “Dɨxɨ' ra'rɨ'awe'yɨ' wo mɨxɨ' ina'yɨ' nimo'nɨrɨ joxɨ meŋweaarɨŋɨ'pa axɨ'pɨ meŋweanɨ'a'rɨnɨ.” nɨrɨŋonɨrɨ'anɨ?’ nɨyaiwirɨ na'nɨ
44002031	na' rɨ'wɨ'yo imo'nɨnɨ'a'pɨ na'nɨ nɨjɨ'a' nimo'nɨrɨ Kiraiso, arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o xwa'rɨpa'yo da'nɨ wia'pɨ'nɨmeanɨ'a'pɨ na'nɨ rɨŋɨ'rɨnɨ. Xwɨyɨ'a' o rɨŋɨ' rɨpɨ ‘Joxɨ gɨ' dɨŋɨ' pɨyɨŋɨ' siwi' tɨ'a'mɨnɨ nɨnɨwa'rɨmɨ onunɨrɨ mɨnii' erɨ xwa'rɨpa'yo da'nɨ pɨyɨ' oenɨrɨ sɨŋwɨ' mɨnanɨ' erɨ erɨ'a'rɨnɨ.’ rɨŋɨ'pɨ, ayɨ' xɨ'o na'nɨ mɨrɨ' Kiraiso na'nɨ rɨŋɨ'rɨnɨ.
44002032	A'ma' Jisasoyɨ rɨnɨŋo Gorɨxoya' dɨŋɨ' tɨ'nɨ xwa'rɨpa'yo da'nɨ wia'pɨ'nɨmeaŋɨ'pɨ nenenɨ neai'meaŋɨ' mɨ'konerɨnɨ.
44002033	Ayɨna'nɨ o Gorɨxoya' dɨŋɨ' tɨ'nɨ xɨ'o tɨ'a'mɨnɨ nɨpeyirɨ sea'yɨ e o imo'nɨŋɨ'pɨ tɨ'nɨ xɨxenɨ nimo'nɨrɨ we' na'u'mɨnɨ nɨŋwea'ma'na' xano xɨ'oya' kwi'yɨ' ‘Nionɨ a'ma'yo wimɨ'a'rɨnɨ.’ ra'rɨŋɨ'pɨ wi'agɨ o enɨ nene kwi'yɨ'pɨ sɨxɨ' neai'mo'agɨ na'nɨ seyɨ'ne' ududɨ' seainarɨŋɨ' rɨpɨ arɨ'a' neairo sɨŋwɨ' neanɨro yarɨŋoɨ.
44002034	Ayɨ' rɨpɨ na'nɨ seararɨŋɨnɨ. A'ma' aŋɨ'namɨ na'nɨ peyiŋo, ayɨ' Depitomanɨ. Xewanɨŋo re rɨŋɨ'rɨnɨ, ‘A'mɨna' Gorɨxo gɨ' A'mɨna'omɨ re urɨŋɨnigɨnɨ, “Joxɨ gɨ' we' na'u'mɨnɨ ŋweaɨ.
44002035	Joxɨ mɨxɨ' sianɨro bɨ'a'yo xopɨra'rɨ' rɨwiimɨ'ae' na'nɨ sɨŋwɨ' nanɨrɨ ŋwea'ɨrɨxɨnɨ.” omɨ Gorɨxo e urɨŋɨ'rɨnɨ.’ Depito xewanɨŋo e rɨŋɨ' eŋagɨ na'nɨ ‘Aŋɨ'namɨ na'nɨ peyiŋo, ayɨ' omanɨ.’ yaiwipaxɨ'rɨnɨ.
44002036	Ayɨna'nɨ gɨ' Isɨrerɨyɨ' nɨ'nɨ aga nɨjɨ'a' rɨpɨ xɨxenɨ oimo'nɨ'poyɨ. Jisaso, seyɨ'ne' i'kɨ'a'yo yekwɨroa'rɨgɨ'o, o ayɨ' aŋɨ'namɨ na'nɨ peyiŋorɨnɨ. Gorɨxo o a'mɨna'o oimo'nɨrɨ wimɨxɨrɨ a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o oimo'nɨrɨ wimɨxɨrɨ eŋɨ'rɨnɨ.” Pitao e urɨŋɨnigɨnɨ.
44002037	Pitao e urarɨ'na' ayɨ' arɨ'a' nɨwiro i'kɨ'nɨŋɨ' sɨpi' nɨwirɨ na'nɨ Pitaomɨ tɨ'nɨ wa'ɨ' wurɨmeiarɨgɨ'a' wɨ'amɨ tɨ'nɨ re urɨgɨ'awixɨnɨ, “Nɨrɨxɨ'mea'oyɨ'ne', nene arɨ yanɨ'wɨnɨ?” urɨ'agɨ'a
44002038	Pitao re urɨŋɨnigɨnɨ, “Segɨ' ɨ'wɨ' yarɨgɨ'a'yɨ' rɨ'wɨ'mɨnɨ nɨmamoro a'ma' nɨ'nɨ ‘Jisasɨ Kiraisomɨ dɨŋɨ' rɨ'a wɨkwɨ'roarɨŋoɨ?’ seaiaiwipɨ'rɨ na'nɨ wayɨ' mea'poyɨ. E e'a'na' Gorɨxo segɨ' ɨ'wɨ' yarɨgɨ'a'yɨ' yokwarɨmɨ' nɨseaiirɨ xɨ'oya' kwi'yɨ'pɨ nɨseaiapɨnɨŋoɨ.
44002039	Ayɨ' rɨpɨ na'nɨrɨnɨ. Kwi'yɨ' eŋi'na' da'nɨ Gorɨxo ‘A'ma'yo wai'nɨnɨ na'nɨ urowa're'napɨmɨ'a'rɨnɨ.’ ra'rɨŋɨ'pɨ, ayɨ' re roŋwa'onenɨ na'nɨ rɨŋɨ'manɨ. Seyɨ'ne' tɨ'nɨ segɨ' niai'wɨ' tɨ'nɨ a'ma' na' jɨ'amɨ aŋɨ' gɨmɨ ŋweagɨ'a'yo —A'ma' Gorɨxo xɨ'oya' oimo'nɨ'poyɨnɨrɨ we'yo ɨ'a' umɨrɨnɨ'a' gɨyɨ' gɨyo —Ayo nɨyonɨ na'nɨ Gorɨxo e rɨŋɨ' eŋagɨ na'nɨ rarɨŋɨnɨ.” urɨŋɨnigɨnɨ.
44002040	O xwɨyɨ'a' a'mɨ aya' wi' tɨ'nɨ woa'kɨ'kɨ' nɨwirɨ eŋɨ' rɨre'mɨxɨ' nɨwia nurɨ re urayiŋɨnigɨnɨ, “Xeanɨŋɨ' a'ma' uyɨ'niɨ' yarɨgɨ'a' tɨ'yo wi'meanɨ'a'pɨ nene enɨ neai'meanɨgɨnɨrɨ wa'yɨ' nɨseainɨrɨ Gorɨxo yea'yɨ' oneayimɨxemeanɨrɨ kɨnɨmo'nɨ'ɨ'rɨxɨnɨ.” urayiŋɨnigɨnɨ.
44002041	Ayɨna'nɨ a'ma' Pitao rarɨŋɨ'pɨ na'nɨ dɨŋɨ' nɨkwɨ'roro “Ayɨ' nepaxɨnɨ.” wiaiwi'ɨ'a'yɨ' wayɨ' nɨmearo na'nɨ sɨ'a' ayimɨ Jisasomɨ xɨ'darɨgɨ'a'yɨ' tɨ'nɨ a'ma' sɨŋɨ' a'mɨ 3,000 kumɨxɨna'rɨgɨ'awixɨnɨ.
44002042	Sɨŋɨ' kumɨxɨna'rɨ'a'yɨ' anɨŋɨ' minɨ' rɨpɨ ne'ra ugɨ'awixɨnɨ. Wa'ɨ' wurɨmeiarɨgɨ'a'wa ure'wapɨyarɨ'na' arɨ'a' wiayiro xɨxe arɨra' inayiro Jisaso peŋɨ'pɨ na'nɨ dɨŋɨ' wimonɨ na'nɨ aiwa' nawi'nɨ nayiro Gorɨxomɨ xwɨyɨ'a' rɨrɨmɨ' wiayiro ne'ra wagɨ'a'rɨnɨ.
44002043	Wa'ɨ' wurɨmeiarɨgɨ'a'wa Gorɨxoya' dɨŋɨ' tɨ'nɨ emɨmɨ' aya' wi' ero aya' rɨwamo'nɨpaxɨ' imo'nɨŋɨ'pɨ aya' wi' ero yarɨŋagɨ'a na'nɨ a'ma' nɨ'nɨ wa'yɨ' nero “Pi' oe'poyɨnɨrɨ rɨ'a neai'wapɨyarɨŋoɨ?” nɨyaiwiro e yarɨ'na'
44002044	Jisasomɨ dɨŋɨ' wɨkwɨ'roarɨgɨ'a'yɨ' nɨ'nɨ nɨkumɨxɨnɨro nawi'nɨ nemero amɨpi' wigɨ' imo'nɨŋɨ'pɨ ai' tɨ'nɨ rɨxa nawi'nɨ nɨxɨrɨro
44002045	wigɨ' wo amɨpi' bɨ na'nɨ dɨ'wɨ' ikeamo'nɨ'agɨ nɨwɨnɨrɨ'na' wigɨ' xwɨ'a'ranɨ, amɨpi'ranɨ, nɨgwɨ' na'nɨ bɨ' nero dɨ'wɨ' ikeamo'nɨ'omɨ arɨra' nɨwiro e ne'ra wagɨ'a'rɨnɨ.
44002046	Sɨ'a' ayɨ' ayo nawi'nɨ nemero'na' aŋɨ' rɨdɨyowa' yarɨgɨ'iwa'mɨ awi' nea'nayiro wigɨ' wi'nɨyɨ' tɨ'nɨ aiwa' nɨnayiro'na' aiwa' nɨnɨrɨ ninɨro wikɨ' tɨ'nɨ bɨ onɨmia'pɨ minɨ' aga yayɨ' sea'yɨmɨ da'nɨ ninɨro
44002047	Gorɨxomɨ yayɨ' sea'yɨ e numero e yarɨ'na' a'ma' nɨ'nɨ yayɨ' nɨwinɨrɨ “Ayɨ' naŋɨ' inarɨŋoɨ.” yaiwiagɨ'a'rɨnɨ. E yarɨ'na' A'mɨna' Gorɨxo sɨ'a' ayɨ' ayo a'ma' xɨ'omɨ dɨŋɨ' wɨkwɨ'ro'agɨ'a na'nɨ yea'yɨ' uyimɨxemeaarɨŋɨ'yɨ' xa'mɨ dɨŋɨ' wɨkwɨ'rogɨ'a' wi'nɨyɨ' tɨ'nɨ nawi'nɨ kumɨxagɨ'rɨnɨ.
44003001	Sɨ'a' wɨyimɨ 3:00 p.m. Judayɨ' Gorɨxomɨ xwɨyɨ'a' rɨrɨmɨ' wiarɨgɨ'i'na' Pitao tɨ'nɨ Jono tɨ'nɨ e yanɨri na'nɨ aŋɨ' rɨdɨyowa' yarɨgɨ'iwa'mɨ na'nɨ yarɨ'na'
44003002	a'ma' wo —O sɨnɨ xɨna'i'ya' agwɨ'yo da'nɨ sɨkwɨ' ikɨ' eŋorɨnɨ. Sɨ'a' ayɨ' ayo xegɨ' a'ma'yɨ' omɨ i'kwiaŋwɨ'yo nɨtɨma'na' nɨmea'mɨ nuro aŋɨ' rɨdɨyowa' yarɨgɨ'iwa'mɨ ɨ'wi' Awiaxoɨ rɨnɨŋɨ'yimɨ ŋwɨra'rayigɨ'orɨnɨ. A'ma' aŋɨ' rɨdɨyowa' yarɨgɨ'iwa'mɨ pa'wiarɨgɨ'a'yo nɨgwɨ' na'nɨ rɨxɨŋɨ' ourɨnɨrɨ o'ɨ' ayimɨ ŋwɨra'rayigɨ'orɨnɨ.
44003003	O Pitao tɨ'nɨ Jono tɨ'nɨ aŋɨ' rɨdɨyowa' yarɨgɨ'iwa'mɨ pa'wianɨri yarɨŋagɨ'i nɨwɨnɨrɨ awau'mɨ nɨgwɨ' na'nɨ rɨxɨŋɨ' urarɨ'na'
44003004	Pitao tɨ'nɨ Jono tɨ'nɨ omɨ sɨŋwɨ' agwɨ' nɨwɨna'rɨri Pitao re urɨŋɨnigɨnɨ, “Joxɨ sɨŋwɨ' yeaneɨ.” urɨ'agɨ
44003005	o “Nɨgwɨ' bɨ niapanɨri rarɨŋiɨ.” nɨyaiwirɨ sɨŋwɨ' wɨne'napɨ'agɨ ai'
44003006	Pitao re urɨŋɨnigɨnɨ, “Nionɨ nɨgwɨ' sirɨpa'ranɨ, gorɨ'ranɨ, mayonɨ aiwɨ nionɨ xɨrɨŋa'pɨnɨ bɨ osiapɨmɨnɨ. Eŋɨ' sɨxɨ' ea'nɨŋɨ' Nasaretɨ da'ŋɨ' Jisasɨ Kiraisoya'yo da'nɨ joxɨ ananɨ naŋɨ' imo'nɨpaxɨ' eŋagɨ na'nɨ ‘Nɨwia'pɨ'nɨmearɨ aŋɨ' eɨ.’ rɨrarɨŋɨnɨ.” nurɨrɨ
44003007	xegɨ' we' na'u'mɨnɨ ɨ'a' nɨxɨrɨrɨ mɨ'eyoa'a'na' sɨnɨ me' re eŋɨnigɨnɨ. Xegɨ' sɨkwɨ' sosɨ'a'piau' tɨ'nɨ xo'mɨŋɨ'piau' tɨ'nɨ rɨxa sɨwɨ'a' nɨyirɨ re eŋɨnigɨnɨ.
44003008	Eŋɨ' tɨ'nɨ nɨwia'pɨ'nɨmearɨ pi'ra'nɨŋɨ' e'ɨ' nɨro'ma'na' iwamɨ'o' aŋɨ' nerɨ awau' tɨ'nɨ nawi'nɨ aŋɨ' rɨdɨyowa' yarɨgɨ'iwa'mɨ nɨpa'wirɨ nɨmawirɨ nɨmawirɨ nɨxeamo'a nemerɨ'na' Gorɨxomɨ yayɨ' sea'yɨmɨ da'nɨ nɨme'ra uŋɨnigɨnɨ.
44003009	A'ma' nɨ'nɨ o aŋɨ' emerɨ Gorɨxomɨ yayɨ' sea'yɨmɨ da'nɨ umerɨ yarɨŋagɨ sɨŋwɨ' nɨwɨnɨro
44003010	omɨ rɨxa mi' nɨwo'mɨxɨro “A'ma' aŋɨ' ɨ'wi' Awiaxoɨ rɨnɨŋɨ'yimɨ nɨŋwearɨ nɨgwɨ' na'nɨ rɨxɨŋɨ' neararɨŋo ayɨ' ro orɨnɨ.” nɨyaiwiro na'nɨ “Arɨge nerɨ naŋɨ' rɨ'a imo'nɨŋoɨ?” nɨyaiwiro ududɨ' bɨ onɨmia'pɨ me' o imo'nɨ'ɨ'pɨ na'nɨ dɨŋɨ' nɨya'ga ugɨ'awixɨnɨ.
44003011	Omɨ naŋɨ' wimɨxɨ'agɨ'i na'nɨ Pitaomɨ tɨ'nɨ Jonomɨ tɨ'nɨ nɨmakɨ'kɨyirɨ aŋɨ' wia'mɨ'o' Soromonoya'ɨ rɨnɨŋɨ'pimɨ roŋa'na' a'ma' nɨ'nɨ mɨ'rɨ' nɨbɨmiro ududɨ' ika'rɨnarɨ'na'
44003012	Pitao a'ma'yɨ' e yarɨŋagɨ'a nɨwɨnɨrɨ na'nɨ nɨwia'pɨ'nɨmearɨ re urɨŋɨnigɨnɨ, “Gɨ' Isɨrerɨyɨ'ne', pi' na'nɨ ududɨ' aya' wi' nika'rɨnɨro sɨŋwɨ' agwɨ' yeanarɨŋoɨ? ‘Egɨ' eŋɨ' sɨxɨ' ea'nɨŋɨ'yo da'nɨranɨ, sɨwɨ' we' ro'nɨŋɨ' yarɨgɨ'i'pimɨ da'nɨranɨ, omɨ naŋɨ' wimɨxɨ'agɨ'i aŋɨ' yarɨnɨ.’ rɨyeaiaiwiarɨŋoɨ? Oweoɨ!
44003013	Ŋwɨ'a' negɨ' arɨ'owa Ebɨrɨ'amo tɨ'nɨ Aisako tɨ'nɨ Jekopo tɨ'nɨ awaya'omɨ xewaxo Jisaso a'mɨ sea'yɨ e oimo'nɨrɨ wimɨxarɨnɨ. O seyɨ'ne' e'ma'yɨ' opɨki'poyɨnɨrɨ wiowa'ra'na' Pairato ‘Jisaso ɨ'wɨ' bɨ me'ɨ' eŋagɨ na'nɨ gwɨ' nɨwi'kwearɨ owa'rɨmɨnɨ.’ wimo'nɨ'agɨ ai' seyɨ'ne' Pairatoya' sɨŋwɨ'yo da'nɨ rɨ'wɨ' umogɨ'orɨnɨ.
44003014	A'ma' aga we' ro'nɨŋorɨnɨ. Sɨyikwɨ' bɨ mi'nɨŋorɨnɨ. Omɨ seyɨ'ne' rɨ'wɨ' numoro a'ma' pɨki'xwɨrɨ'o' yarɨŋɨ' wo na'nɨ ‘Neawa'riɨ.’ urɨgɨ'awixɨnɨ.
44003015	Seyɨ'ne' dɨŋɨ' nɨyɨmɨŋɨ' mɨ'kɨ' ikiŋɨ'pɨ xia'womɨ nɨpɨkiro tɨ'agɨ'a aiwɨ Gorɨxoya' dɨŋɨ'yo da'nɨ xwa'rɨpa'yo da'nɨ nɨwia'pɨ'nɨmearɨ neai'meaŋɨ' mɨ'kone wawirɨnɨ.
44003016	Jisasomɨ yawawi dɨŋɨ' wɨkwɨ'roarɨgwɨ'i'pimɨ da'nɨ a'ma' sɨkwɨ' ikɨ' eŋɨ' ro —O seyɨ'ne' sɨŋwɨ' wɨnɨro nɨjɨ'a' imo'nɨro egɨ'orɨnɨ. O apimɨ da'nɨ rɨxa sɨkwɨ' sɨwɨ'a' yiŋoɨ. Oyɨ, yawawi Jisasomɨ dɨŋɨ' nɨwɨkwɨ'rorai e'wi' eŋagɨ na'nɨ a'ma' ro segɨ' sɨŋwɨ'yo da'nɨ rɨxa naŋɨ' nimo'nɨrɨ sɨxɨ' kwi'yɨ'nɨŋɨ' oŋoɨ.
44003017	Ai nɨrɨxɨ'mea'yɨ'ne', nionɨ nɨjɨ'a'rɨnɨ. ‘Seyɨ'ne' Jisasomɨ rɨ'wɨ' numoro'na' majɨ'a' nero “Gorɨxo urowa're'napɨŋorɨ'anɨ?” mɨyaiwi' wiarɨ'na' segɨ' a'mɨna' seameŋweagɨ'a'yɨ' enɨ axɨ'pɨ wigɨ'a'rɨnɨ.’ nimo'narɨnɨ.
44003018	E nerɨ aiwɨ xwɨyɨ'a' eŋi'na' Gorɨxo xegɨ' wɨ'a' ro'kiamoagɨ'a'waya' maŋɨ'yo da'nɨ a'ma' nene yea'yɨ' neayimɨxemeanɨ'a na'nɨ xwɨ'a' piaxɨ'yo da'nɨ iwiaronɨ'oyɨ rarɨŋwa'o na'nɨ re ragɨ'pɨ, ‘O rɨ'nɨŋɨ' nɨmearɨ penɨ'a'rɨnɨ.’ ragɨ'pɨ, apɨ seyɨ'ne' wika'rɨgɨ'a'pimɨ da'nɨ xɨxenɨ imo'nɨŋɨ'rɨnɨ.
44003019	Ayɨna'nɨ Gorɨxo seyɨ'ne' segɨ' ɨ'wɨ' egɨ'a'pɨ yokwarɨmɨ' oneaiinɨrɨ na'nɨ dɨŋɨ' sɨpi' nɨseairɨ rɨ'wɨ'mɨnɨ nɨmamoro xɨ'o tɨ'a'mɨnɨ kɨnɨmo'nɨ'poyɨ. Gorɨxo a'mɨ Jisasomɨ —O arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, nene yea'yɨ' neayimɨxemeanɨ'a na'nɨ urɨ'peaŋorɨnɨ. Omɨ nene na'nɨ a'mɨ neawa'rie'napɨyirɨ dɨŋɨ' sɨxɨ' neami'morɨ enɨ'a'yi parɨmo'wɨnɨgɨnɨrɨ na'nɨ segɨ' ɨ'wɨ' egɨ'a'pɨ rɨ'wɨ'mɨnɨ nɨmamoro xɨ'o tɨ'a'mɨnɨ kɨnɨmo'nɨ'poyɨ.
44003020	Ayɨna'nɨ Gorɨxo seyɨ'ne' segɨ' ɨ'wɨ' egɨ'a'pɨ yokwarɨmɨ' oneaiinɨrɨ na'nɨ dɨŋɨ' sɨpi' nɨseairɨ rɨ'wɨ'mɨnɨ nɨmamoro xɨ'o tɨ'a'mɨnɨ kɨnɨmo'nɨ'poyɨ. Gorɨxo a'mɨ Jisasomɨ —O arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, nene yea'yɨ' neayimɨxemeanɨ'a na'nɨ urɨ'peaŋorɨnɨ. Omɨ nene na'nɨ a'mɨ neawa'rie'napɨyirɨ dɨŋɨ' sɨxɨ' neami'morɨ enɨ'a'yi parɨmo'wɨnɨgɨnɨrɨ na'nɨ segɨ' ɨ'wɨ' egɨ'a'pɨ rɨ'wɨ'mɨnɨ nɨmamoro xɨ'o tɨ'a'mɨnɨ kɨnɨmo'nɨ'poyɨ.
44003021	O xegɨ' dɨŋɨ' tɨ'nɨ a'mɨ wai'nɨ' wai'na' weapɨpaxɨ' menɨnɨ. Gorɨxo amɨpi' sɨŋɨ' bɨ imɨxɨnɨ'a'yi na'nɨ —Ayi eŋi'na' da'nɨ xegɨ' wɨ'a' ro'kiamoagɨ'a'waya' maŋɨ'yo da'nɨ ragɨ'yirɨnɨ. Ayi na'nɨ sɨnɨ aŋɨ'namɨ wenɨŋɨ' nerɨ ŋweanɨ.
44003022	Moseso o na'nɨ nɨrɨrɨ'na' re ragɨ' eŋagɨ na'nɨ rarɨŋɨnɨ, ‘Arɨra' seainɨ'a na'nɨ A'mɨna' Gorɨxoya' dɨŋɨ' tɨ'nɨ segɨ' imo'nɨŋɨ'yɨ' wo wɨ'a' ro'kiamoarɨŋɨ' nionɨ'nɨŋɨ' nimo'nɨrɨ iwiaronɨ'a'rɨnɨ. Amɨpi' o searɨ'ɨ' nɨ'nɨ seyɨ'ne' arɨ'a' nɨwiro xɨxenɨ e'ɨ'rɨxɨnɨ.
44003023	A'ma' wɨ'a' ro'kiamoarɨŋɨ' imo'nɨ'omɨ arɨ'a' mɨwi'ɨ'a'yɨ' sɨnɨ wigɨ' Isɨrerɨ wi'nɨyɨ' tɨ'nɨ nawi'nɨ nɨkumɨxɨnɨro ŋweapɨ'rɨxɨnɨrɨ Gorɨxo a'ma' ayɨ' ayo nɨyonɨ emɨ pɨpɨki'mɨ' enɨ'a'rɨnɨ.’ Moseso e ragɨ' eŋagɨ na'nɨ rarɨŋɨnɨ.
44003024	Gorɨxoya' wɨ'a' ro'kiamoagɨ'a' nowanɨ, Samueroyɨ rɨnɨŋo wurɨyiŋe da'nɨ oya' rɨ'wɨ'yo da'nɨ nɨwurɨya bɨgɨ'a'wa enɨ amɨpi' Jisaso sɨ'a' nene ŋweaŋwa' ri'na' eŋɨ'pɨ na'nɨ ragɨ'a' eŋagɨ na'nɨ segɨ' ɨ'wɨ' yarɨgɨ'a'pɨ rɨ'wɨ'mɨnɨ mamo'poyɨ.
44003025	Xwɨyɨ'a' Gorɨxoya' wɨ'a' ro'kiamoagɨ'a'wa nɨwurɨya bagɨ'a'pɨ tɨ'nɨ xwɨyɨ'a' Gorɨxo xewanɨŋo negɨ' arɨ'owamɨ nurɨrɨ'na' Arɨ'o Ebɨrɨ'amomɨ sɨ'mɨmaŋɨ'yo da'nɨ ‘Dɨxɨ' iyɨ' axɨ'pa'mɨ da'nɨ a'ma' gwɨ' wɨrɨ' wɨri' nɨ'nɨ xwɨ'a' tɨ'yo ŋweagɨ'a'yo pi'ra'nɨŋɨ' wimɨxɨmɨ'a'rɨnɨ.’ re'roa'ragɨ'pɨ tɨ'nɨ apiau', ayɨ' seyɨ'ne' na'nɨ rɨnɨŋagɨ na'nɨ rarɨŋɨnɨ.
44003026	Gorɨxo xegɨ' xewaxomɨ nurɨ'pearɨ nurowa're'napɨrɨ'na' nɨyɨ'ne'nɨ pi'ra'nɨŋɨ' seaimɨxɨnɨ'a'pimɨ da'nɨ segɨ' uyɨ'niɨ' yarɨgɨ'a'pɨ pɨ'nɨ nɨwia'rɨmɨ kikiɨ'a' e'ɨ'rɨxɨnɨrɨ nurɨ'pearɨ xa'mɨ seyɨ'ne' tɨ'ŋɨ' e na'nɨ urowa're'napɨŋɨ' eŋagɨ na'nɨ rarɨŋɨnɨ.” urɨŋɨnigɨnɨ.
44004001	Awau' a'ma' ayo sɨnɨ urarɨ'na' apaxɨ'pa'nɨŋɨ' imo'nɨgɨ'a' wa tɨ'nɨ aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'yo sea'yɨ e imo'nɨŋo tɨ'nɨ Sajusiowa tɨ'nɨ awa nɨbɨro awau' nure'wapɨyiri “Jisaso wia'pɨ'nɨmeaŋɨ' na'nɨ a'ma' nɨ'nɨ enɨ wia'pɨ'nɨmeapɨ'rɨ'a'rɨnɨ.” urarɨŋagɨ'i arɨ'a' wi'ɨ'a' eŋagɨ na'nɨ wigɨ' xwioxɨ'yo da'nɨ dɨŋɨ' rɨ'a' a'pia'wɨ'nɨŋɨ' nɨwo'ro'a nuro
44004002	Awau' a'ma' ayo sɨnɨ urarɨ'na' apaxɨ'pa'nɨŋɨ' imo'nɨgɨ'a' wa tɨ'nɨ aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'yo sea'yɨ e imo'nɨŋo tɨ'nɨ Sajusiowa tɨ'nɨ awa nɨbɨro awau' nure'wapɨyiri “Jisaso wia'pɨ'nɨmeaŋɨ' na'nɨ a'ma' nɨ'nɨ enɨ wia'pɨ'nɨmeapɨ'rɨ'a'rɨnɨ.” urarɨŋagɨ'i arɨ'a' wi'ɨ'a' eŋagɨ na'nɨ wigɨ' xwioxɨ'yo da'nɨ dɨŋɨ' rɨ'a' a'pia'wɨ'nɨŋɨ' nɨwo'ro'a nuro
44004003	ɨ'a' nɨxɨrɨro rɨxa sɨ'a' eŋagɨ na'nɨ wɨ'a'ri'na' xwɨrɨxɨ' ume'wanɨgɨnɨrɨ gwɨ' aŋɨ'yo ŋwɨra'rɨgɨ'awixɨnɨ.
44004004	E e'agɨ'a aiwɨ Pitao urarɨ'na' arɨ'a' wi'ɨ'a'yɨ' obaxɨ' wi' Jisasomɨ dɨŋɨ' wɨkwɨ'rogɨ'awixɨnɨ. Sɨ'a' ayi dɨŋɨ' wɨkwɨ'ro'ɨ'a'yɨ' a'ma' xa'mɨ dɨŋɨ' wɨkwɨ'rogɨ'a'yɨ' tɨ'nɨ nɨkumɨxɨnɨma'na' oxɨ' nɨ'nɨ 5,000 imo'nɨŋɨnigɨnɨ.
44004005	Sa' wegɨ'a'wa wɨ'a' tɨ'nɨ Judayɨ' wigɨ' umeŋweagɨ'a'wa tɨ'nɨ a'mɨna'owa tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wa tɨ'nɨ Jerusaremɨyo awi' nea'nɨro'na'
44004006	apaxɨ'pa'nɨŋɨ' imo'nɨgɨ'a'yo sea'yɨ e wimo'nɨŋo —O Anasoyɨ rɨnɨŋorɨnɨ. O tɨ'nɨ oya' a'ma' axɨ'gwi'owa Kaiapaso tɨ'nɨ Jono tɨ'nɨ Arekɨsadao tɨ'nɨ agwio'wa enɨ awi' ea'nɨ'a'wa tɨ'nɨ awi' nea'nɨro ŋweaŋa'na'
44004007	Pitaomɨ tɨ'nɨ Jonomɨ tɨ'nɨ gwɨ' aŋɨ'yo da'nɨ nɨmea'mɨ nɨbɨro awi' ea'nɨgɨ'a'yo a'wɨnɨ e e'ɨ' ura'ra'na' yarɨŋɨ' re wigɨ'awixɨnɨ, “Sɨkwɨ' ikɨ' eŋomɨ pi'ra'nɨŋɨ' nɨwimɨxɨrɨ'na' arɨge wi'ɨ'i'rɨnɨ? Pi' eŋɨ' ea'nɨŋɨ'pimɨ da'nɨranɨ, yoɨ' goya'pimɨ da'nɨranɨ, neri'na' awagwi' e'ɨ'i'pɨ e'ɨ'i'rɨnɨ?” urɨ'agɨ'a
44004008	Pitao kwi'yɨ' Gorɨxoya'pɨ aya' wi' sɨxɨ' wi'nɨŋagɨ na'nɨ nɨwia'pɨ'nɨmearɨ re urɨŋɨnigɨnɨ, “Isɨrerene neameŋweagɨ'oyɨ'ne' tɨ'nɨ negɨ' a'mɨna'oyɨ'ne' tɨ'nɨ
44004009	yawawi sɨkwɨ' ikɨ' eŋɨ' romɨ naŋɨ' imɨxɨ'wɨ'i'pɨ arɨge neri naŋɨ' imɨxɨ'i'rɨ'anɨrɨ agwɨ nɨjɨ'a' imo'nanɨro na'nɨ yarɨŋɨ' yeaiarɨŋagɨ'a na'nɨ
44004010	apɨ na'nɨ soyɨ'ne' nɨjɨ'a' xɨxenɨ imo'nɨpɨ'rɨ na'nɨ a'waŋɨ' bɨ osearɨmɨnɨ. A'ma' naŋɨ' imo'nɨ'ɨ' re e'ɨ' roŋɨ' ro yawawi Nasaretɨ da'ŋɨ' Jisasɨ Kiraisomɨ da'nɨ —Omɨ Isɨrerene rɨ'wɨ' umo'a'na' i'kɨ'a'yo yekwɨroa'rɨ'agɨ'a aiwɨ Gorɨxo a'mɨ sɨŋɨ' wimɨxɨ'agɨ na'nɨ wia'pɨ'nɨmeaŋorɨnɨ. Omɨ da'nɨ a'ma' ro naŋɨ' imo'nɨ'ɨ'rɨnɨ.
44004011	‘O gorɨ'anɨ?’ mɨyaiwipa e'poyɨ. Bɨkwɨ'yo nɨrɨnɨrɨ ea'nɨŋɨ'pɨ tɨ'nɨ xɨxenɨ sɨ'ŋa' aŋɨ' mɨrarɨgɨ'oyɨ'ne' ‘Sɨpi'orɨnɨ.’ nɨrɨrɨ emɨ mogɨ'o Gorɨxo nɨmearɨ aŋɨ' xɨ'o mɨrarɨŋiwa'mɨ iwamɨ'o' nɨtɨwayɨrorɨ eŋo, ayɨ' na' wonɨ onɨrɨnɨ.
44004012	A'ma' nene yea'yɨ' neayimɨxemeapaxɨ' imo'nɨŋɨ' a'mɨ wo menɨnɨ. Gorɨxo a'ma' nene yea'yɨ' neayimɨxemeapaxɨ' imo'nɨŋo na'nɨ nɨnearɨrɨ'na' a'ma' nɨ'nɨ xwɨ'a' rɨri' nɨri'mɨnɨ ŋweagɨ'a'yo aiwɨ yoɨ' a'mɨ wo na'nɨ nɨrɨrɨ nearɨŋɨ'manɨ. Ayɨ' na' wonɨ onɨrɨnɨ.” urɨŋɨnigɨnɨ.
44004013	Xwɨrɨxɨ' umearɨgɨ'a'wa Pitao tɨ'nɨ Jono tɨ'nɨ masɨsɨ'a' bɨ mɨwi' rarɨŋagɨ'i nɨwɨnɨro'na' awau' sɨkurɨ'a' megɨ'i'wau' aga kɨnɨxowau' eŋagɨ'i na'nɨ nɨjɨ'a' nimo'nɨro na'nɨ ududɨ' nero “Awau' arɨge neri nɨjɨ'a' awau' rarɨgɨ'i'pɨ imo'nɨgɨ'i'rɨ'anɨ?” nɨyaiwiro'na' rɨxa sɨŋwɨ' mi' nɨwo'mɨxɨro re yaiwigɨ'awixɨnɨ, “Awau' Jisaso tɨ'nɨ emeagɨ'i'wau'rɨ'anɨ?” nɨyaiwiro
44004014	a'ma' sɨkwɨ' ikɨ' eŋɨ' naŋɨ' imo'nɨ'o awau' tɨ'nɨ nawi'nɨ roŋagɨ na'nɨ a'mɨ xwɨyɨ'a' bɨ murɨpaxɨ' imo'nɨgɨ'awixɨnɨ.
44004015	E nerɨ aiwɨ awau'mɨ sekaxɨ' “Awagwi' xwɨrɨxɨ' eamearɨŋwa' re pɨ'nɨ nɨwia'rɨmɨ bɨ'arɨwa'mɨnɨ bɨ ŋwea'piyɨ.” nurɨma'na' wigɨ'pɨ xwɨyɨ'a' nimɨxɨro
44004016	re rɨnɨgɨ'awixɨnɨ, “None awau'mɨ pi' wianɨ'wɨnɨ? A'ma' oxɨ' apɨxɨ' nɨ'nɨ Jerusaremɨ re ŋweagɨ'a'yɨ' emɨmɨ' sea'yɨ e imo'nɨŋɨ' e'ɨ'i'pɨ na'nɨ rɨxa nɨjɨ'a' imo'nɨŋoɨ. Ayɨna'nɨ none wi' ‘Awau' me'ɨ'i'rɨnɨ.’ urɨpaxɨ' mimo'nɨŋagɨ aiwɨ
44004017	xwɨyɨ'a' awau' rarɨgɨ'i'pɨ a'mɨ sɨnɨ bɨ tɨ'nɨ nɨrɨga nuro a'ma' nɨ'nɨ rɨnɨmepɨ'rɨxɨnɨrɨ awau'mɨ i'kwairɨrɨ' nɨwirane ‘Awagwi' a'mɨ arɨ'ki' bɨ tɨ'nɨ a'ma' Jisasoyɨ rɨnɨŋo na'nɨ mure'wapɨyipa eri xwɨyɨ'a' murɨpa eri e'piyɨ.’ ouraneyɨ.” nɨrɨnɨro
44004018	“Awau' a'mɨ obɨ'piyɨ.” nɨrɨma'na' ŋwɨ' ikaxɨ' re urɨgɨ'awixɨnɨ, “Awagwi' a'mɨ arɨ'ki' bɨ tɨ'nɨ Jisaso na'nɨ mure'wapɨyipa eri xwɨyɨ'a' murɨpa eri e'piyɨ.” urɨ'agɨ'a aiwɨ
44004019	Pitao tɨ'nɨ Jono tɨ'nɨ re urɨgɨ'isixɨnɨ, “Gɨ'mɨnɨ gɨ'pɨ Gorɨxoya' sɨŋwɨ'yo da'nɨ xɨxenɨ rɨ'a imo'nɨnɨ? Yawawi Gorɨxo yearɨŋɨ'pɨ nɨxɨ'dɨrai nerɨ'na' ‘Awau' Gorɨxoya' sɨŋwɨ'yo da'nɨ naŋɨ' yarɨŋiɨ.’ rɨseaimo'narɨnɨ? O yearɨŋɨ'pɨ me' soyɨ'ne' yeararɨgɨ'a'pɨ nɨxɨ'dɨrai nerɨ'na' ‘Awau' Gorɨxoya' sɨŋwɨ'yo da'nɨ naŋɨ' yarɨŋiɨ.’ rɨseaimo'narɨnɨ? Sewanɨŋoyɨ'ne' dɨŋɨ' nɨmoro rɨ'poyɨ.
44004020	Ayɨ' rɨpɨ na'nɨ rarɨŋwiɨ. Yawawi wɨnɨgwɨ'i'pɨ tɨ'nɨ arɨ'a' wigwɨ'i'pɨ tɨ'nɨ wi' pɨ'nɨ nɨwia'rɨrɨ mɨrɨpaxɨ' meŋagɨ na'nɨ rarɨŋwiɨ.” urɨ'agɨ'i
44004021	awa iwaŋɨ' me'pepaxɨ' imo'nɨŋɨ'pɨ na'nɨ pɨ'a' nɨmegɨnɨro na'nɨ a'mɨ i'kwairɨrɨ' bɨ tɨ'nɨ nɨwia nu'ɨ'asa'na' a'ma' nɨ'nɨ awau' e'ɨ'i'pɨ na'nɨ Gorɨxomɨ yayɨ' sea'yɨmɨ umearɨŋagɨ'a na'nɨ awau'mɨ sa wa'rɨgɨ'awixɨnɨ.
44004022	A'ma' emɨmɨ' neri naŋɨ' imɨxɨ'i'o, o xegɨ' xwiogwɨ' rɨxa 40 nɨmu'rorɨ a'mɨna'o eŋagɨ na'nɨ a'ma' nɨ'nɨ Gorɨxomɨ yayɨ' sea'yɨmɨ nume'ra ugɨ'awixɨnɨ.
44004023	Xwɨrɨxɨ' umearɨgɨ'a'wa awau'mɨ wa'ra'na' awau' egɨ' nɨkumɨxɨnɨro yarɨgɨ'a'yɨ' tɨ'ŋɨ' e na'nɨ nuri apaxɨ'pa'nɨŋɨ' imo'nɨgɨ'a' xwe'owa tɨ'nɨ wigɨ' Judayɨ' a'mɨna'owa tɨ'nɨ urɨ'a' nɨpɨnɨ na'nɨ repɨyɨ' nɨwia u'agɨ'i
44004024	ayɨ' arɨ'a' e nɨwima'na' dɨŋɨ' na' bɨnɨ tɨ'gɨ'a'yɨ' nimo'nɨro Gorɨxomɨ xwɨyɨ'a' rɨrɨmɨ' nɨwiro re urɨgɨ'awixɨnɨ, “A'mɨna'oxɨnɨ, joxɨ aŋɨ'na tɨ'nɨ xwɨ'a'ri' tɨ'nɨ rawɨrawa' tɨ'nɨ imɨxɨrɨ amɨpi' nɨ'nɨ ayo nɨyonɨ yarɨŋɨ'pɨ imɨxɨrɨ eŋoxɨrɨnɨ.
44004025	Xwɨyɨ'a' joxɨya' rɨpɨ dɨxɨ' kwi'yɨ'pimɨ da'nɨ negɨ' arɨ'o Depito —O dɨxɨ' rɨna'i'nɨŋɨ' nimo'nɨrɨ omɨŋɨ' siiagorɨnɨ. O nɨrɨrɨ Bɨkwɨ'yo rɨ'wamɨŋɨ' re eaŋɨ'rɨnɨ, ‘E'ma'yɨ' pi' na'nɨ mɨxɨ' rɨ'a' a'pia'wɨ' nɨwerɨ'nɨŋɨ' imo'nɨgɨ'awixɨnɨ? Pi' na'nɨ wigɨ' surɨ'ma' imo'nɨnɨ'a'pɨ na'nɨ ipɨmoa'rɨgɨ'awixɨnɨ?
44004026	A'mɨna' Gorɨxomɨ tɨ'nɨ a'ma' xɨ'oya' dɨŋɨ' tɨ'nɨ xia'wowaya' xwɨ'a' piaxɨ'yo da'nɨ niwiarorɨ yea'yɨ' uyimɨxemea'wɨnɨgɨnɨrɨ urɨ'peaŋomɨ tɨ'nɨ awau'mɨ mɨxɨ' ina'yɨ' xwɨ'a' tɨ'yo da'ŋɨ' tɨ'nɨ a'ma'yo umeŋweagɨ'a'wa tɨ'nɨ mɨxɨ' wianɨro na'nɨ mɨxɨ' e'pɨ'mɨxamoro xopɨra'rɨ' wianɨro na'nɨ awi' nea'nɨro egɨ'awixɨnɨ.’ Depito dɨxɨ' kwi'yɨ'pɨ tɨ'nɨ e nɨrɨrɨ eaŋɨ'rɨnɨ.
44004027	Apɨ tɨ'nɨ xɨxenɨ aŋɨ' rɨpimɨ da'nɨ mɨxɨ' ina'yɨ' Xeroto tɨ'nɨ gapɨmanɨ' Podiasɨ Pairato tɨ'nɨ e'ma'yɨ' a'mɨ wa tɨ'nɨ negɨ' Isɨrerɨyɨ' tɨ'nɨ dɨxɨ' riwaxo Jisasomɨ —O dɨxɨ' rɨna'i'nɨŋɨ' nimo'nɨrɨ siiarɨŋorɨnɨ. Sɨyikwɨ' bɨ mi'nɨŋorɨnɨ. Omɨ xopɨra'rɨ' wianɨro na'nɨ awi' ea'nɨgɨ'awixɨnɨ.
44004028	E nerɨ aiwɨ joxɨ majɨ'a' imo'nɨŋɨ'pɨ yanɨro na'nɨ awi' rea'nɨgɨ'awixɨnɨ? Oweoɨ, sa Gorɨxoxɨ eŋi'na' eŋɨ' nea'nɨrɨ'na' pi' pi' e e'ɨ'rɨxɨnɨrɨ ipɨmoa'ragɨ'pɨnɨ yanɨro na'nɨ awi' ea'nɨgɨ'awixɨnɨ.
44004029	A'mɨna'oxɨnɨ, agwɨ joxɨ awa i'kwairɨrɨ' nɨneairo nearɨ'a'pimɨ dɨŋɨ' kɨkayoɨ. Nene dɨxɨ' rɨna'i'wane'nɨŋɨ' nimo'nɨrane siiarɨŋwae'ne dɨxɨ' eŋɨ' eanɨŋɨ'yo da'nɨ sɨmɨxɨ' tɨ'gɨ'a'yo pi'ra'nɨŋɨ' wimɨxɨrane dɨxɨ' riwaxo Jisaso, sɨyikwɨ' mi'nɨŋomɨ da'nɨ emɨmɨ' bɨ tɨ'nɨ aya' rɨwamo'nɨpaxɨ' bɨ tɨ'nɨ wi'wapɨyirane nerɨ'na' aya' igigɨ' me' xwɨyɨ'a' joxɨya'pɨ xɨxenɨ uranɨ'wa' na'nɨ eŋɨ' sɨxɨ' bɨ neaea'mɨxeɨ.”
44004030	A'mɨna'oxɨnɨ, agwɨ joxɨ awa i'kwairɨrɨ' nɨneairo nearɨ'a'pimɨ dɨŋɨ' kɨkayoɨ. Nene dɨxɨ' rɨna'i'wane'nɨŋɨ' nimo'nɨrane siiarɨŋwae'ne dɨxɨ' eŋɨ' eanɨŋɨ'yo da'nɨ sɨmɨxɨ' tɨ'gɨ'a'yo pi'ra'nɨŋɨ' wimɨxɨrane dɨxɨ' riwaxo Jisaso, sɨyikwɨ' mi'nɨŋomɨ da'nɨ emɨmɨ' bɨ tɨ'nɨ aya' rɨwamo'nɨpaxɨ' bɨ tɨ'nɨ wi'wapɨyirane nerɨ'na' aya' igigɨ' me' xwɨyɨ'a' joxɨya'pɨ xɨxenɨ uranɨ'wa' na'nɨ eŋɨ' sɨxɨ' bɨ neaea'mɨxeɨ.”
44004031	Gorɨxomɨ xwɨyɨ'a' e nurɨma'na' eŋa'na' re eŋɨnigɨnɨ. Aŋɨ' ayɨ' awi' nea'nɨro ŋweagɨ'iwa' sɨrɨ' nuga uŋɨnigɨnɨ. Sɨrɨ' nuga warɨ'na' kwi'yɨ' Gorɨxoya'pɨ aya' wi' sɨxɨ' wi'nɨŋɨnigɨnɨ. Aya' wi' sɨxɨ' wi'nɨŋa'na' xwɨyɨ'a' Gorɨxoya'pɨ aya' bɨ me' xɨxenɨ nure'wapɨya ugɨ'awixɨnɨ.
44004032	A'ma' Jisasomɨ dɨŋɨ' nɨwɨkwɨ'roro axɨ'pɨ imo'nɨgɨ'a'yɨ' dɨŋɨ' xɨxegɨ'nɨ bɨ bɨ mɨmo' axɨ'pɨnɨ nɨmo'a nuro'na' re yayagɨ'a'rɨnɨ. Wigɨ'yɨ' wo xegɨ' amɨpi' bɨ eŋa'na' “Ayɨ' aga nɨgɨ'nɨrɨnɨ. Negɨ' imo'nɨŋɨ'yɨ' womɨ arɨra' nɨwirɨ'na' apɨ wipaxɨ' menɨnɨ.” yaiwiagɨ'a'manɨ. “Wone wone negɨ' amɨpi', ayɨ' nɨnenenɨya'nɨŋɨ' imo'nɨnɨ.” yaiwiagɨ'a'rɨnɨ.
44004033	E nero wa'ɨ' wurɨmeiarɨgɨ'a'wa eŋɨ' sɨxɨ' ea'nɨŋɨ' Gorɨxo imo'nɨŋɨ'pɨ a'ma'yo sɨwa' nɨwirɨ'na' Jisaso xwa'rɨpa'yo da'nɨ nɨwia'pɨ'nɨmea'mɨ emearɨŋagɨ sɨŋwɨ' wɨnarogɨ'a'pɨ na'nɨ repɨyɨ' wiayarɨ'na' Gorɨxo naŋɨ' aya' wi' nɨwika'ra uŋɨnigɨnɨ.
44004034	Ayɨ' rɨpɨ na'nɨrɨnɨ. Wigɨ'yɨ' wi' amɨpi' bɨ na'nɨ anɨŋɨ' dɨ'wɨ' nikeamo'ga warɨŋagɨ'a sɨŋwɨ' mɨwɨnɨpa yagɨ'a'rɨnɨ. Xwɨ'a' tɨ'nɨ aŋɨ' tɨ'nɨ surɨ'ma' eŋɨ'pɨ tɨ'gɨ'a'yɨ' nɨgwɨ' na'nɨ bɨ' nero nɨgwɨ' xe'ɨ'a'pɨ nɨmea'mɨ nɨbɨro
44004035	wa'ɨ' wurɨmeiarɨgɨ'a'wamɨ mɨnɨ wi'a'na' awa wigɨ' wi' dɨ'wɨ' ikeamo'narɨgɨ'a'yo wipaxɨ'pɨ tɨ'nɨ xɨxenɨ yaŋɨ' nɨwia wagɨ'a'rɨnɨ.
44004036	E ne'ra nuro'na' wigɨ' wo Josepoyɨ rɨnɨŋo —O Judayɨ' aiwɨ xia'weyɨ' Ripaiyɨ' eŋagɨ na'nɨ sɨyikɨ' Ripaiyɨ' worɨnɨ. Pɨrɨŋwɨ' Saipɨrasɨ da'nɨ xɨrɨŋorɨnɨ. Wa'ɨ' wurɨmeiarɨgɨ'a'wa yoɨ' sɨŋɨ' bɨ Banabaso —Yoɨ' mɨ'kɨ' ayɨ' eŋɨ' rɨre'mɨxɨ' yarɨŋo eŋagɨ na'nɨrɨnɨ. Yoɨ' e wɨ'rɨgɨ'orɨnɨ.
44004037	O enɨ xwɨ'a' surɨ'ma' bɨ tɨ'ŋorɨnɨ. Apɨ bɨ' nema'na' nɨgwɨ' xe'ɨ'pɨ nɨmea'mɨ nɨbɨrɨ wa'ɨ' wurɨmeiarɨgɨ'a'wa negɨ' uyi'peayɨ'yo yaŋɨ' owi'poyɨnɨrɨ mɨnɨ wiŋɨnigɨnɨ.
44005001	A'ma' wo xegɨ' yoɨ' Ananaiasoyɨ rɨnɨŋo tɨ'nɨ xiepi' xegɨ' yoɨ' Sapairai'yɨ rɨnɨŋi' tɨ'nɨ egɨ' xwɨ'a' surɨ'ma' bɨ a'ma'yo nɨgwɨ' na'nɨ bɨ' neri
44005002	xiagwo xiepi' nɨjɨ'a' imo'nɨŋa'na' nɨgwɨ' xe'ɨ'i' bɨ xegɨ' yumɨ'i' nɨtɨma'na' bɨ wa'ɨ' wurɨmeiarɨgɨ'a'wa “Nɨgwɨ' xe'ɨ'i' nɨpɨnɨ apɨ neaiaparɨnɨ.” oyaiwi'poyɨnɨrɨ nɨmea'mɨ nurɨ mɨnɨ wi'agɨ aiwɨ
44005003	Pitao re urɨŋɨnigɨnɨ, “Ananaiasoxɨnɨ, Obo xɨ'o wimo'narɨŋɨ'pɨ oenɨrɨ dɨŋɨ' rɨxɨxe'ro'oxɨnɨ, pi' na'nɨ kwi'yɨ' Gorɨxoya'pimɨ yapɨ' wi'wapɨyimɨnɨrɨ xwɨ'a' bɨ' nerɨ'na' nɨgwɨ' xe'ɨ'pɨ bɨ dɨxɨ' pɨ'nɨ nɨtɨma'na' bɨnɨ neaiaparɨŋɨnɨ?
44005004	Sɨnɨ bɨ' mepa nerɨ'na' dɨxɨ' mimo'nɨŋɨ'pɨranɨ? Xwɨ'a' apɨ bɨ nerɨ'na' nɨgwɨ' xe'ɨ'pɨ dɨxɨ' dɨŋɨ' tɨ'nɨ pi' pi' ‘Oemɨnɨ.’ nɨsimo'nɨrɨ'na' ananɨ mepaxɨ'pɨranɨ? E nimo'nɨrɨ ai' joxɨ pi' na'nɨ dɨŋɨ' i'nɨmɨ nɨkwɨ'ro'nɨma'na' ‘Wa'ɨ' wurɨmeiarɨgɨ'a'wamɨ yapɨ' owi'wapɨyimɨnɨ.’ yaiwi'ɨnigɨnɨ? Yapɨ' joxɨ neai'wapɨyimɨnɨrɨ e'ɨ'pɨ, ayɨ' a'ma'one marɨ'a'ɨ, Gorɨxomɨ wi'wapɨyimɨnɨrɨ e'ɨnigɨnɨ.” urɨ'agɨ
44005005	Ananaiaso xwɨyɨ'a' apɨ arɨ'a' nɨwima'na' re eŋɨnigɨnɨ. Xwɨ'a'yo nɨpie'rorɨ dɨŋɨ' nɨya'mɨga uŋɨnigɨnɨ. Dɨŋɨ' nɨya'mɨga u'a'na' a'ma' o e'ɨ'pɨ na'nɨ arɨ'a' wi'ɨ'a'yɨ' nɨ'nɨ wa'yɨ' nika'rɨga ugɨ'awixɨnɨ.
44005006	O dɨŋɨ' nɨya'mɨga nurɨ pɨyɨ' weŋagɨ i'wɨ' sɨkɨŋowa nɨwia'pɨ'nɨmearo rapɨrapɨ' tɨ'nɨ wowɨ' nero nɨmea'mɨ nuro xwɨ'a' weya'rɨgɨ'awixɨnɨ.
44005007	Ananaiasomɨ xiepi' xegɨ' wi' e sepia' bɨ onɨmia'pɨ nɨŋweaŋɨsa'na' xegɨ' xiagwomɨ winɨ'ɨ'pɨ na'nɨ sɨnɨ majɨ'i' nimo'nɨrɨ'na' Pitao tɨ'ŋɨ' e na'nɨ nɨbɨrɨ pa'wi'a'na'
44005008	o re urɨŋɨnigɨnɨ, “Nɨgwɨ' xwɨ'a' bɨ' nerɨ'na' xe'ɨ'i'pɨ nɨpɨnɨpɨ, ayɨ' rɨpɨ apɨranɨ? Ji'xɨ nɨreɨ.” urɨ'agɨ “Ayɨ' rɨpɨ apɨrɨnɨ.” ura'na'
44005009	Pitao re urɨŋɨnigɨnɨ, “Ayagwi' pi' na'nɨ ‘Kwi'yɨ' A'mɨna'oya'pɨ eŋɨ' ea'nɨŋɨ'pɨrɨ'anɨrɨ yapɨ' nɨwi'wapɨyirai iwamɨ'o' owi'wapɨyaiyɨ.’ rɨnɨ'isixɨnɨ? A'ma' dɨxɨ' ragwo xwɨ'a' weya'rɨ'a'wa rɨxa ɨ'wi' e riwa ro'napɨŋoɨ. Ji'xɨ enɨ xwɨ'a' rɨweya'rɨpɨ'rɨ nɨmea'mɨ rupɨ'ra'oɨ.” ura'na' re eŋɨnigɨnɨ.
44005010	I' enɨ Pitaoya' sɨkwɨ' tɨ'ŋɨ' e nɨpie'rorɨ dɨŋɨ' nɨya'mɨga uŋɨnigɨnɨ. Dɨŋɨ' nɨya'mɨga u'agɨ i'wɨ' sɨkɨŋowa nɨ'wiapɨro i' pɨyɨ' weŋagɨ nɨwɨnɨro nɨmea'mɨ nɨpeyearo xegɨ' oxo xwɨ'a' weya'rɨ'e mɨda'nɨŋɨ' e xwɨ'a' weya'rɨgɨ'awixɨnɨ.
44005011	E e'a'na' Jisasoya' sɨyikɨ' imo'nɨgɨ'a'yɨ' nɨ'nɨ tɨ'nɨ ayau'mɨ wi'mea'ɨ'pɨ na'nɨ arɨ'a' wi'ɨ'a' gɨyɨ' gɨyɨ' tɨ'nɨ wa'yɨ' nika'rɨga wagɨ'a'rɨnɨ.
44005012	Wa'ɨ' wurɨmeiarɨgɨ'a'wa a'ma' wigɨ' tɨ'a'mɨnɨ mimo'nɨgɨ'a'yɨ' tɨ'e nemerɨ'na' emɨmɨ' tɨ'nɨ aya' rɨwamo'nɨpaxɨ' imo'nɨŋɨ' tɨ'nɨ ne'ra nuro axɨ'pɨ nawi'nɨ nimo'nɨro aŋɨ' rɨdɨyowa' yarɨgɨ'iwa'mɨ i'nɨmɨ awi' nea'nɨrɨ'na' aŋɨ' wia'mɨ'o' Soromonoya'ɨ rɨnɨŋɨ'pimɨ awi' nea'nɨro yayi'agɨ'a aiwɨ
44005013	Jisasomɨ dɨŋɨ' mɨwɨkwɨ'roarɨgɨ'a'yɨ' wa'yɨ' nero na'nɨ “Awa tɨ'nɨ awi' bɨ oea'naneyɨ.” mɨyaiwipa yagɨ'a'rɨnɨ. E nero ai' awa na'nɨ xwɨyɨ'a' nɨrɨro'na' “A'ma' naŋowarɨnɨ.” ragɨ'a'rɨnɨ.
44005014	A'ma' a'mɨ aya' wi' aya' wi' A'mɨna'omɨ dɨŋɨ' wɨkwɨ'ro'ɨ'a'yɨ' oxɨ' tɨ'nɨ apɨxɨ' tɨ'nɨ i'ni'na' sɨ'a' ayɨ' ayo wi' tɨ'nɨ wi' tɨ'nɨ kumɨxɨnayigɨ'a'rɨnɨ.
44005015	A'ma' emɨmɨ' wa'ɨ' wurɨmeiarɨgɨ'a'wa ne'ra warɨgɨ'a'pɨ sɨŋwɨ' nɨwɨnɨro na'nɨ “Negɨ' a'ma' sɨmɨxɨ'yo Pitaoya' onapa'mɨgɨ' enɨ ai' wi'a'na' naŋɨ' imo'nɨpɨ'ra'oɨ.” nɨyaiwiro wigɨ' a'ma' sɨmɨxɨ' yarɨgɨ'a'yɨ' nɨmea'mɨ nuro o'ɨ' e Pitao nɨpurɨ'na' onapa'mɨgɨ' inɨpaxɨ'mɨnɨ i'kwiaŋwɨ'yo wɨ'ra'ragɨ'a'rɨnɨ.
44005016	A'ma' Jerusaremɨ tɨ'ŋɨ' e aŋɨ' mɨnɨ mɨnɨ ikwɨ'ro'nɨŋɨ'yo ŋweagɨ'a'yɨ' enɨ wigɨ' a'ma' sɨmɨxɨ' xɨxegɨ'nɨ tɨ'gɨ'a'yɨ' tɨ'nɨ imɨ'o' xɨxe'roŋɨ'yɨ' tɨ'nɨ nɨmea'mɨ wa'ɨ' wurɨmeiarɨgɨ'a'wa tɨ'ŋɨ' e na'nɨ bɨmi'a'na' pi'ra'nɨŋɨ' imɨmɨxɨmɨ' wiagɨ'a'rɨnɨ.
44005017	Apaxɨ'pa'nɨŋɨ' imo'nɨgɨ'a'yo sea'yɨ e wimo'nɨŋo tɨ'nɨ xegɨ' nɨkumɨxɨnɨrɨ emearɨgɨ'a'wa tɨ'nɨ —Awa xegɨ' gwɨ' mo'nɨgɨ'a'wa Sajusiyɨ rɨnɨgɨ'a'warɨnɨ. Awa tɨ'nɨ wa'ɨ' wurɨmeiarɨgɨ'a'wamɨ sɨpi' dɨŋɨ' bɨ onɨmia'pɨ mɨwiaiwi' aga sɨpi' dɨŋɨ' xwe' aya' wi' nɨwiaiwiro na'nɨ nɨwia'pɨ'nɨmearo re egɨ'awixɨnɨ.
44005018	Awamɨ ɨ'a' nɨxero gwɨ' aŋɨ'yo ŋwɨra'rɨgɨ'awixɨnɨ.
44005019	Gwɨ' aŋɨ'yo ŋwɨra'rɨ'agɨ'a aiwɨ a'rɨ'wɨyimɨ A'mɨna'oya' aŋɨ'najɨ' wo nɨweapɨrɨ gwɨ' aŋɨ'yo o'waŋɨ' nɨ'kwirɨ awamɨ nɨmɨxea'mɨ nɨ'wiapɨrɨ re urɨŋɨnigɨnɨ,
44005020	“Soyɨ'ne' nuro aŋɨ' rɨdɨyowa' yarɨgɨ'iwa'mɨ e'ɨ' nɨro'ma'na' a'ma' e ro'wapɨgɨ'a'yo xwɨyɨ'a' a'ma' dɨŋɨ' nɨyɨmɨŋɨ' imo'nɨpɨ'rɨ na'nɨ rɨnɨŋɨ' nɨpɨnɨ na'nɨ ure'wapɨyi'poyɨ.” urɨ'agɨ
44005021	arɨ'a' nɨwimowa nuro wɨ'a' no'ga warɨŋɨ' tɨ'nɨ aŋɨ' rɨdɨyowa' yarɨgɨ'iwa'mɨ nɨpa'wiro a'ma' e'ɨ' ro'wapɨgɨ'a'yo ure'wapɨyarɨ'na' apaxɨ'pa'nɨŋɨ' imo'nɨgɨ'a'yo sea'yɨ e wimo'nɨŋo tɨ'nɨ xegɨ' nɨkumɨxɨnɨrɨ emearɨgɨ'a'wa tɨ'nɨ awi' nea'nɨma'na' negɨ' Isɨrerɨyɨ' meba' parɨmenɨ' imo'nɨgɨ'a' nowanɨ tɨ'nɨ xwɨyɨ'a' oimɨxaneyɨnɨro na'nɨ “Eɨnɨ.” nurɨro rɨxa awi' nea'na'rɨma'na' aŋɨ' rɨdɨyowa' yarɨgɨ'iwa'mɨ awi' mearoarɨgɨ'a' wa wa'ɨ' wurɨmeiarɨgɨ'a'wamɨ wirɨmiaupɨ'rɨ na'nɨ gwɨ' aŋɨ'yo na'nɨ urowa'rɨ'agɨ'a aiwɨ
44005022	gwɨ' aŋɨ'yo nɨre'morɨ'na' awa na'nɨ pɨ'a' nɨmegɨnɨro a'mɨ Judayɨ' meba'owa awi' ea'nɨgɨ'e na'nɨ nɨbɨro repɨyɨ' nɨwiro
44005023	re urɨgɨ'awixɨnɨ, “Gwɨ' aŋɨ'yo nɨre'mo'ma'na' o'waŋɨ' sɨnɨ xai'wɨ' ya'rɨnɨrɨ awi' mearoarɨgɨ'a'wa ɨ'wi' tɨ'ŋɨ' e awi' roro eŋagɨ'a nɨwɨnɨrane ai' o'waŋɨ' nɨ'kwirane nɨpa'wirane sɨŋwɨ' wɨnɨ'wa'yɨ' sɨnɨ i'nɨmɨ ŋweaŋagɨ'a mɨwɨnɨ'wɨnɨ.” urɨ'agɨ'a
44005024	aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'yo sea'yɨ e wimo'nɨŋo tɨ'nɨ apaxɨ'pa' imo'nɨgɨ'a' xwe'owa tɨ'nɨ arɨ'a' e nɨwiro'na' ududɨ' aya' wi' nero re rɨnɨgɨ'awixɨnɨ, “Agwɨ pi' imo'nɨmɨnɨrɨ na'nɨ rɨ'a yarɨnɨ?” rɨnarɨ'na' re eŋɨnigɨnɨ.
44005025	A'ma' wo nɨre'mo'napɨrɨ a'waŋɨ' re urɨŋɨnigɨnɨ, “Ai, a'ma' agi'na' soyɨ'ne' gwɨ' aŋɨ'yo ŋwɨra'rɨgɨ'a'wa aŋɨ' rɨdɨyowa' yarɨgɨ'iwa'mɨ e'ɨ' nɨro'ma'na' a'ma'yo ure'wapɨyarɨŋoɨ.” ura'na'
44005026	aŋɨ' rɨdɨyowa' yarɨgɨ'iwa'mɨ awi' mearoarɨgɨ'a'wa tɨ'nɨ wigɨ' sea'yɨ e wurɨ'nɨgɨ'o tɨ'nɨ awamɨ a'mɨ ɨ'a' xɨrɨpɨ'rɨ na'nɨ nuro ai' awa ure'wapɨyarɨ'na' arɨ'a' wiarɨgɨ'a'yɨ' sɨ'ŋa' neaeapɨ'rɨxɨnɨrɨ wa'yɨ' nɨwiro na'nɨ awamɨ ɨ'a' nɨxero nɨme'ra nɨbɨro'na' uyɨ'niɨ' wi' mɨme'pegɨ'awixɨnɨ.
44005027	Wa'ɨ' wurɨmeiarɨgɨ'a'wamɨ nɨmea'a nɨbɨro Judayɨ' meba'owa awi' ea'nɨgɨ'e e'ɨ' ura'ra'na' apaxɨ'pa'nɨŋɨ' imo'nɨgɨ'a'yo sea'yɨ e wimo'nɨŋo xwɨyɨ'a' numearɨrɨ'na'
44005028	re urɨŋɨnigɨnɨ, “None arɨ'a' jɨyikɨ' nɨseaorane sekaxɨ' ‘Segɨ' ure'wapɨyarɨgɨ'o na'nɨ sɨnɨ mure'wapɨyipa e'poyɨ.’ searɨ'agwɨ ai' soyɨ'ne' arɨ'ki' o na'nɨ nure'wapɨyiro'na' segɨ' ure'wapɨyarɨgɨ'a'pɨ rɨxa Jerusaremɨ tɨ'yo nɨyonɨ ɨ'a' mena'rɨnɨgoɨ. None xeŋwone na'nɨ re oneaiaiwi'poyɨnɨrɨ, ‘Awa omɨ nɨpɨkiro na'nɨ rea' roa'nɨgɨ'a'warɨ'anɨ?’ oneaiaiwi'poyɨnɨrɨ ure'wapɨyarɨgɨ'oyɨ'ne'rɨnɨ.” urɨ'agɨ ai'
44005029	Pitao tɨ'nɨ wa'ɨ' wurɨmeiarɨgɨ'a' wɨ'a tɨ'nɨ re urɨgɨ'awixɨnɨ, “A'ma' neararɨgɨ'a'pɨ marɨ'a'ɨ, Gorɨxo neararɨŋɨ'pɨnɨ pɨ'rɨ' wiai'kipaxɨ' mimo'nɨŋwɨnɨ. Ayɨna'nɨ soyɨ'ne' arɨ'a' jɨyikɨ' nɨneaorɨ nearɨgɨ'a'pɨ wiai'kiarɨŋwɨnɨ.
44005030	Ayɨ' rɨpɨ na'nɨrɨnɨ. Jisasomɨ soyɨ'ne' nɨpɨkiro'na' yoxa'ɨ'yo yekwɨ'roa'rɨgɨ'a aiwɨ Ŋwɨ'a' negɨ' arɨ'owa eŋi'na' da'nɨ nɨxɨ'da bagɨ'oya' dɨŋɨ'yo da'nɨ o a'mɨ wia'pɨ'nɨmeaŋɨ'rɨnɨ.
44005031	O ayɨ' Gorɨxo gɨ' we' na'u'mɨnɨ onɨŋweanɨrɨ sea'yɨ e nɨwimɨxɨrɨ'na' ‘Xia'wowaya' xwɨ'a' piaxɨ'yo da'nɨ iwiaroŋɨ' wo imo'nɨrɨ mɨxɨ' ina'yɨ' wo imo'nɨrɨ e'wɨnɨgɨnɨ.’ nɨyaiwirɨ wimɨxɨŋɨ'rɨnɨ. Isɨrerene negɨ' ɨ'wɨ' yarɨŋwa'pɨ rɨ'wɨ'mɨnɨ mamorane yokwarɨmɨ' neaiipaxɨ' imo'nɨrane yanɨ'wa' na'nɨ o rɨxa e nimo'nɨrɨ xanoya' we' na'u'mɨnɨ ŋweanɨ.
44005032	None seararɨŋwa' apɨ sɨŋwɨ' nɨwɨnɨrane na'nɨ mɨ'konerɨnɨ. Kwi'yɨ'pɨ enɨ ‘Apɨ neparɨnɨ.’ oyaiwi'poyɨnɨrɨ neai'wapɨyarɨŋɨ'rɨnɨ. Nonenɨ marɨ'a'ɨ, a'ma' Gorɨxomɨ maŋɨ' pɨ'rɨ' mɨwiai'ki' arɨ'a' wi'ɨ'a' gɨyɨ' gɨyo enɨ xegɨ' kwi'yɨ'pɨ rɨxa mɨnɨ wiŋɨ'rɨnɨ.” urɨgɨ'awixɨnɨ.
44005033	Xwɨrɨxɨ' mearɨgɨ'a'wa xwɨyɨ'a' e rarɨŋagɨ'a arɨ'a' nɨwiro wikɨ' rɨ'a' a'pia'wɨ'nɨŋɨ' nɨwero opɨkianeyɨnɨro wimo'nɨŋɨnigɨnɨ.
44005034	Opɨkianeyɨnɨro wimo'narɨ'na' a'ma' wo —O xegɨ' yoɨ' Gamerieroyɨ rɨnɨŋorɨnɨ. O Parisi worɨnɨ. Ŋwɨ' ikaxɨ' ea'nɨŋɨ'pɨ ure'wapɨyarɨŋɨ' worɨnɨ. Nure'wapɨyirɨ'na' naŋɨ'nɨ neŋwɨperɨ rarɨŋo eŋagɨ na'nɨ a'ma' nɨ'nɨ we' i'kwiaŋwɨ'yo'nɨŋɨ' ŋwɨra'rɨgɨ'orɨnɨ. O xwɨyɨ'a' urɨnɨ na'nɨ awi' ea'nɨgɨ'e e'ɨ' nɨro'ma'na' sekaxɨ' re urɨŋɨnigɨnɨ, “A'ma' rowamɨ bɨ onɨmia'pɨ bɨ'amɨ wa'rɨ'poyɨ.” nurɨrɨ rɨxa bɨ'amɨ wa'ra'na'
44005035	re urɨŋɨnigɨnɨ, “Gɨ' Isɨreroyɨ'ne' xwɨyɨ'a' bɨ osearɨmɨnɨ. ‘A'ma' rowamɨ owianeyɨ.’ yaiwiarɨgɨ'a'pɨ sɨnɨ mepa nero'na' xa'mɨ dɨŋɨ' pi'ra'nɨŋɨ' mo'poyɨ.
44005036	Ayɨ' rɨpɨ na'nɨ seararɨŋɨnɨ. Eŋi'na' onɨmia'pɨ a'ma' Tiudasoyɨ rɨnɨŋo eŋɨ'pɨ na'nɨ dɨŋɨ' mo'poyɨ. O xewanɨŋo na'nɨ re rɨnɨŋɨnigɨnɨ, ‘A'mɨna' sea'yɨ e imo'nɨŋa' wonɨrɨnɨ.’ nɨrɨnɨrɨ yarɨ'na' a'ma' 400 xwɨyɨ'a' o rɨŋɨ'pɨ arɨ'a' nɨwiro na'nɨ gwɨ' numo'nɨro yarɨ'na' e'ma'yɨ' omɨ pɨki'a'na' xegɨ' gwɨ' mo'nɨgɨ'a'wa wɨwi'nɨ e'ɨ' umigɨ'awixɨnɨ. E'ɨ' umi'agɨ'a na'nɨ o oemɨnɨrɨ eŋɨ'pɨ surɨ'ma' ya'rɨŋɨnigɨnɨ.
44005037	E nema'na' eŋa'na' a'ma' a'mɨ wo —Gariri pɨropenɨsɨ'yo da'ŋɨ' Judasoyɨ rɨnɨŋo na'nɨ rarɨŋɨnɨ. O gapɨmanɨ'yɨ' a'ma' nɨ'nɨ yoɨ' ŋwɨra'rɨgɨ'i'na' nɨwia'pɨ'nɨmearɨ xegɨ' dɨŋɨ'yo da'nɨ a'ma' wi' o tɨ'nɨ gwɨ' numo'nɨro ‘E'ma'yo mɨxɨ' oxɨ'dowa'raneyɨ.’ nɨrɨro yarɨ'na' omɨ anɨ'nɨmɨxɨ'agɨ'a omɨ arɨ'a' wigɨ'a'yɨ' enɨ wɨwi'nɨ e'ɨ' umiamogɨ'awixɨnɨ.
44005038	Ayɨna'nɨ a'ma' rowa yanɨro yarɨgɨ'a'pɨ pɨ'rɨ' mɨwiai'kipa nero we' ɨ'a' umɨxea'nɨ'poyɨ. A'ma' rowa Gorɨxoya' dɨŋɨ'yo da'nɨ marɨ'a'ɨ, wigɨ' dɨŋɨ'yo da'nɨ nipɨmoa'rɨro nerɨ'na'yɨ', wa awamɨ xopɨra'rɨ' wipɨ'rɨ'a' eŋagɨ na'nɨ xe e'ɨ'rɨxɨnɨrɨ sɨŋwɨ' wɨnɨ'poyɨ.
44005039	E nerɨ ai' awa wigɨ' dɨŋɨ'yo da'nɨ marɨ'a'ɨ, Gorɨxoya' dɨŋɨ'yo da'nɨ nerɨ'na'yɨ', soyɨ'ne' xopɨra'rɨ' wi' wipaxɨ' menɨnɨ. E owianeyɨnɨro nerɨ'na'yɨ', Gorɨxo tɨ'nɨ mɨxɨ'nɨŋɨ' inɨ'agɨ'a sɨŋwɨ' ainenɨpɨ'rɨ'a'rɨnɨ.” urɨŋɨnigɨnɨ.
44005040	Xwɨrɨxɨ' umearɨgɨ'a'wa Gameriero “E e'poyɨ.” urɨ'ɨ'pɨ arɨ'a' nɨwiro nɨxɨ'dɨro na'nɨ wamɨ “Wa'ɨ' wurɨmeiarɨgɨ'a'wamɨ nɨwirɨmea'mɨ ɨ'wiapɨ'poyɨ.” nurɨma'na' rɨxa nɨme'ra ɨ'wiapa'na' sɨkwɨ'a' ragɨ' pɨ'rɨ' uyɨki'mɨ' nero ŋwɨ' ikaxɨ' re urɨgɨ'awixɨnɨ, “Jisaso na'nɨ sɨnɨ bɨ mure'wapɨyipa e'ɨ'rɨxɨnɨ.” nurɨro wa'rɨgɨ'awixɨnɨ.
44005041	Wa'ra'na' awa xwɨrɨxɨ' umearɨgɨ'a'wa tɨ'ŋɨ' e da'nɨ nɨpeyearo nuro'na' re nɨyaiwiro na'nɨ, “Gorɨxo Jisasomɨ xɨ'darɨŋwa'one aya' neaimoarɨŋɨ' neaika'rɨ'a'pɨ xɨxenɨ meapaxowarɨ'anɨrɨ xe ɨ'a' xero iwaŋɨ' me'pero e'ɨ'rɨxɨnɨrɨ sɨŋwɨ' neanɨ'ɨ'rɨ'anɨ?” nɨyaiwiro na'nɨ yayɨ' ne'ra nuro
44005042	i'ni'na' sɨ'a' ayɨ' ayo aŋɨ' rɨdɨyowa' yarɨgɨ'iwa'mɨ da'nɨranɨ, a'ma' aŋɨ' wiwa' wiwa'mɨ da'nɨranɨ, arɨ'ki' ure'wapɨyiro wa'ɨ' urɨmero nero'na' “A'ma' Gorɨxo yea'yɨ' neayimɨxemeanɨ'a na'nɨ urowa're'napɨŋo, arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, ayɨ' Jisasorɨnɨ.” urɨgɨ'awixɨnɨ.
44006001	I'na' Jisasomɨ xɨ'darɨgɨ'a'yɨ' a'mɨ wi' tɨ'nɨ saya' nimo'ga nuro'na' wigɨ' Judayɨ' e'ma'yɨ' tɨ'ŋɨ'mɨnɨ xɨrɨgɨ'a'yɨ' wi' nɨwia'pɨ'nɨmearo Judayɨ' aŋɨ' na' tɨ'ŋɨ' e xɨrɨgɨ'a'yo anɨŋu'mɨ' ikaxɨ' re urɨgɨ'awixɨnɨ, “Negɨ' yarɨŋwa'pa sɨ'a' ayɨ' ayo aiwa' yaŋɨ' nɨwia nuro'na' negɨ' apɨxɨ' ani'wamɨ soyɨ'ne' pi' na'nɨ mu'roarɨŋoɨ?” anɨŋu'mɨ' ikaxɨ' e nura warɨ'na'
44006002	Jisasoya' wiepɨsagɨ' we' wu'kau' sɨkwɨ' wau' imo'nɨgɨ'a'wa nɨwia'pɨ'nɨmearo a'ma' Jisasomɨ xɨ'darɨgɨ'a' sɨyikɨ' imo'nɨgɨ'a' nɨyonɨ “Eɨnɨ.” nurɨro re urɨgɨ'awixɨnɨ, “None aiwa'nɨ yaŋɨ' seaiapanɨ na'nɨ xwɨyɨ'a' Gorɨxoya' seare'wapɨyarɨŋwa'pɨ pɨ'nɨ nɨwia'rɨrɨ'na' ‘Ayɨ' naŋɨ' menɨnɨ.’ neaimo'narɨnɨ.
44006003	Ayɨna'nɨ negɨ' nɨrɨxɨ'mea'yɨ'ne', negɨ' a'ma' naŋɨ'nɨ yarɨgɨ'a'pɨ na'nɨ ɨ'a' roa'rɨnɨŋowa na'nɨnɨ yeyima' nearo we' wɨ'u'mɨ da'ŋɨ' wau' na'nɨ neara'na' none aiwa' yaŋɨ' nɨseaiapa emepɨ'rɨ'a na'nɨ rɨ'peaanɨ'wɨnɨ. A'ma' kwi'yɨ' Gorɨxoya'pɨ aya' wi' sɨxɨ' wi'nɨrɨ dɨŋɨ' e'mɨ' sai'mɨ' moro egɨ'a'wa na'nɨ rarɨŋwɨnɨ.
44006004	Awa aiwa' apɨ yaŋɨ' mearɨ'na' noneyɨ' rɨpɨnɨ mima'yo nɨtɨnɨrane anɨŋɨ' minɨ' yanɨ'wa'rɨnɨ. Gorɨxomɨ rɨxɨŋɨ' urɨrane a'ma' xwɨyɨ'a' oya'pɨ na'nɨ xɨxenɨ nɨjɨ'a' oimo'nɨ'poyɨnɨrɨ ure'wapɨyirane yanɨ'wa'rɨnɨ.” urɨ'agɨ'a
44006005	a'ma' Jisasoya' sɨyikɨ' imo'nɨgɨ'a' nɨ'nɨ “Apa'nɨrɨnɨ.” nɨyaiwiro a'ma' we' wɨ'u'mɨ da'ŋɨ' wau' rowamɨ eyi'rogɨ'awixɨnɨ. Wo Sɨtipenoyɨ rɨnɨŋo —O Jisasomɨ eŋɨ' nea'nɨrɨ dɨŋɨ' wɨkwɨ'rorɨ kwi'yɨ'pɨ aya' wi' sɨxɨ' wi'nɨrɨ eŋorɨnɨ. A'mɨ wo Piriporɨnɨ. A'mɨ wo Pɨrokorasorɨnɨ. A'mɨ wo Naikenaorɨnɨ. A'mɨ wo Taimonorɨnɨ. A'mɨ wo Pamenasorɨnɨ. A'mɨ wo Nikoraso —O e'ma'yɨ' aŋɨ' yoɨ' Adiokɨ da'ŋɨ' wo aiwɨ eŋi'na' da'nɨ sɨwɨ' xegɨ' imo'nɨgɨ'a'yɨ' yarɨgɨ'a'pɨ pɨ'nɨ nɨwia'rɨmo Judayɨ' yarɨgɨ'a'pɨnɨ yarɨŋorɨnɨ.
44006006	A'ma' awamɨ neyi'roro wa'ɨ' wurɨmeiarɨgɨ'a'wa tɨ'ŋɨ' e na'nɨ nɨmea'mɨ u'a'na' wa'ɨ' wurɨmeiarɨgɨ'a'wa awa na'nɨ Gorɨxomɨ rɨxɨŋɨ' nurɨma'na' eŋɨ' nea'nɨro pi'ra'nɨŋɨ' e'ɨ'rɨxɨnɨrɨ wigɨ' we' sea'yɨ e wikwia'rɨgɨ'awixɨnɨ.
44006007	Xwɨyɨ'a' Gorɨxoya'pɨ sɨnɨ nɨrɨga nemerɨ'na' a'ma' Jerusaremɨ ŋweagɨ'a' Jisasomɨ xɨ'darɨgɨ'a'yɨ' a'mɨ wi'nɨ aya' wi' saya' nimo'ga nuro apaxɨ'pa'nɨŋɨ' imo'nɨgɨ'a' obaxɨ' enɨ arɨ'a' nɨwiro dɨŋɨ' nɨwɨkwɨ'ro'ma'na' xɨxenɨ egɨ'awixɨnɨ.
44006008	Sɨtipeno, Gorɨxo xɨ'omɨ wa' aya' wi' wianɨrɨ eŋɨ' sɨxɨ' wea'mɨxɨrɨ eŋɨ' eŋagɨ o a'ma' sɨŋwɨ' anɨgɨ'e da'nɨ emɨmɨ' sea'yɨ e imo'nɨŋɨ'pɨ tɨ'nɨ aya' rɨwamo'nɨpaxɨ' imo'nɨŋɨ'pɨ tɨ'nɨ nɨwi'wapɨya warɨ'na'
44006009	Judayɨ'ya' rotu' aŋɨ' a'ma' A'xeŋwarɨ' Minɨgɨ'a'ɨ rɨnɨŋɨ'yo awi' ea'narɨgɨ'a' wa —Wa aŋɨ' yoɨ' Sairini da'ŋowarɨnɨ. Wa aŋɨ' yoɨ' Arekɨsadɨria da'ŋowarɨnɨ. Awa tɨ'nɨ wigɨ' Judayɨ' wi'nɨyɨ' —Wa Sirisia pɨropenɨsɨ'yo da'ŋowarɨnɨ. Wa Esia pɨropenɨsɨ'yo da'ŋowarɨnɨ. Awa tɨ'nɨ nɨwia'pɨ'nɨmearo Sɨtipeno tɨ'nɨ xwɨyɨ'a' xɨmɨxɨmɨ' ninɨro mɨxɨ' nɨrɨnɨro'na'
44006010	kwi'yɨ' Gorɨxoya'pɨ sɨxɨ' wi'nɨŋɨ' eŋagɨ na'nɨ o dɨŋɨ' e'mɨ' sai'mɨ' nɨmorɨ pi'ra'nɨŋɨ' reŋwɨpwearɨŋagɨ na'nɨ wi' xopɨra'rɨ' nɨwirɨ murɨpaxɨ' imo'nɨgɨ'awixɨnɨ.
44006011	Xopɨra'rɨ' nɨwirɨ murɨpaxɨ' nimo'nɨro na'nɨ wigɨ' wɨ'amɨ yumɨ'i' i'nɨmɨ re urɨgɨ'awixɨnɨ, “Omɨ nuxekwɨ'moro re rɨ'poyɨ, ‘O negɨ' arɨ'o Mosesomɨ rɨperɨrɨ'nɨŋɨ' umerɨ Gorɨxomɨ umerɨ yarɨŋagɨ arɨ'a' wi'wa'rɨnɨ.’ rɨ'poyɨ.” nura'rɨmɨ nuro
44006012	omɨ wikɨ' nɨwo'nɨro ɨ'a' oxɨrɨ'poyɨnɨrɨ a'ma' sɨpɨ'a'yo tɨ'nɨ a'mɨna'owamɨ tɨ'nɨ ŋwɨ' ikaxɨ' ea'nɨŋɨ'pɨ mewegɨ'a'wamɨ tɨ'nɨ sɨ'mi'ri'rɨ' xwɨyɨ'a' nura nemero e'a'na' ayɨ' wikɨ' wo'nɨ'agɨ nɨbɨro omɨ ɨ'a' nɨxero nɨmea'mɨ nuro Judayɨ' meba'owa awi' ea'nɨgɨ'e wa'rɨgɨ'awixɨnɨ.
44006013	E nema'na' a'ma' omɨ yapɨ' ouxekwɨ'mo'poyɨnɨrɨ urɨ'a'yɨ' e'ɨ' nɨroro re urɨgɨ'awixɨnɨ, “O negɨ' aŋɨ' ŋwɨ'a' riwa' na'nɨ sɨpi' rɨrɨ negɨ' ŋwɨ' ikaxɨ' ea'nɨŋɨ'pɨ na'nɨ enɨ sɨpi' rɨrɨ arɨ'ki' yarɨŋorɨnɨ.
44006014	Rɨpɨ rarɨŋagɨ arɨ'a' wi'wa' eŋagɨ na'nɨ rarɨŋwɨnɨ, ‘Nasaretɨ da'ŋɨ' Jisaso aŋɨ' riwa' nɨpɨnearɨ sɨwɨ' nene xɨ'danɨ'wa' na'nɨ Moseso ne'rowia'pɨ'nɨrɨ nearagɨ'pɨ xwɨ'a' iwenɨ na'nɨ a'mɨ sɨŋɨ' bɨ e'rowia'pɨ'nɨnɨ'a'rɨnɨ.’ rarɨŋagɨ arɨ'a' wi'wa' eŋagɨ na'nɨ rarɨŋwɨnɨ.” urarɨ'na'
44006015	meba'owa xwɨrɨxɨ' umearɨgɨ'e ŋweagɨ'a'wa nowanɨ omɨ sɨŋwɨ' agwɨ' nɨwɨnɨro'na' xegɨ' sɨ'mɨmaŋɨ' aŋɨ'najowaya' sɨ'mɨmaŋɨ'nɨŋɨ' xwɨnɨ'a' eaarɨŋagɨ wɨnɨgɨ'awixɨnɨ.
44007001	Apaxɨ'pa'nɨŋɨ' imo'nɨgɨ'a'yo sea'yɨ e wimo'nɨŋo Sɨtipenomɨ yarɨŋɨ' re wiŋɨnigɨnɨ, “Xwɨyɨ'a' joxɨ rɨxekwɨ'moarɨgɨ'a'pɨ neparanɨ?” urɨ'agɨ
44007002	o re urɨŋɨnigɨnɨ, “Nɨgɨ' nɨrɨxɨ'mea'yɨ'ne' tɨ'nɨ a'poyɨ'ne' tɨ'nɨ xwɨyɨ'a' bɨ searɨmɨ na'nɨ arɨ'a' ni'poyɨ. Eŋi'na' negɨ' arɨ'o Ebɨrɨ'amo aŋɨ' yoɨ' Xaranɨyo na'nɨ mu' sɨnɨ xwɨ'a' Mesopotemia rɨnɨŋɨ'pimɨ ŋweaŋa'na' Ŋwɨ'a' aŋɨ'namɨ anɨŋɨ' sea'yɨ e nimo'nɨrɨ ŋweaŋo xɨ'o tɨ'ŋɨ' e nɨro'napɨrɨ
44007003	re urɨŋɨnigɨnɨ, ‘Joxɨ xwɨ'a' dɨxɨ' rɨna'i' rɨxɨrɨŋe tɨ'nɨ dɨxɨ' rɨrɨxɨ'mea'yo tɨ'nɨ pɨ'nɨ nɨwia'rɨmɨ xwɨ'a' nionɨ sɨwa' simɨ'ae' na'nɨ u'ɨrɨxɨnɨ.’ urɨ'agɨ
44007004	Karɨdiayɨ' aŋɨ'yo xɨ'o ŋweaŋe pɨ'nɨ nɨwia'rɨmɨ nurɨ Xaranɨyo nɨre'morɨ nurɨ'nɨrɨ'na' xano e nɨpe'ma'na' eŋa'na' Gorɨxoya' dɨŋɨ'yo da'nɨ nɨŋweaxa nɨbɨrɨ xwɨ'a' agwɨ seyɨ'ne' ŋweagɨ'a'pimɨ ŋweaagɨ'rɨnɨ.
44007005	Apimɨ ŋweaagɨ' aiwɨ Gorɨxo xwɨ'a' apɨ onɨmia' bɨkwɨ na'nɨ ai' ‘Aga joxɨ dɨxɨ'rɨnɨ.’ nurɨrɨ mɨwiagɨ' eŋagɨ na'nɨ o sɨnɨ sɨŋɨ' nɨŋwearɨ nemerɨ'na' ‘Xwɨ'a' rɨpɨ nionɨ gɨ'rɨnɨ.’ wi' rɨpaxɨ' imo'nagɨ'manɨ. E nerɨ ai' o sɨnɨ niai'wɨ' memea' eŋa'na' Gorɨxo sɨ'mɨmaŋɨ'yo da'nɨ re urɨŋɨnigɨnɨ, ‘Joxɨ tɨ'nɨ dɨxɨ' ra'rɨ'awe' tɨ'nɨ segɨ' imo'nɨnɨ'a na'nɨ seaiapɨmɨ'a'rɨnɨ.’ nurɨrɨ aiwɨ
44007006	rɨpɨ'nɨŋɨ' enɨ urɨŋɨnigɨnɨ, ‘Dɨxɨ' ra'rɨ'awe' nuro a'ma' aŋɨ' mɨda'ŋɨ'yɨ' nimo'nɨro e'ma'yɨ' aŋɨ' wi'yo ŋweaŋa'na' omɨŋɨ' rɨ'a' tɨ'ŋɨ' nɨwiro nume'pero yarɨ'na' xwiogwɨ' 400 mu'ronɨ'a'rɨnɨ.
44007007	Dɨxɨ' ra'rɨ'awe'yo a'ma' gwɨ' axɨ'ri'mɨ omɨŋɨ' rɨ'a' tɨ'ŋɨ' wipɨ'rɨ'a'yo xamɨŋɨ'yo nionɨ rɨ'a' umea'ra'na' dɨxɨ' ra'rɨ'awe'yɨ' e nɨŋweagɨ'asa'na' e pɨ'nɨ nɨwia'rɨmɨ nɨbɨro xwɨ'a' rɨpimɨ da'nɨ Gorɨxonɨ yayɨ' nɨnɨmero sea'yɨ e nɨmepɨ'rɨ'a'rɨnɨ.’ Negɨ' arɨ'omɨ xwɨyɨ'a' e nurɨma'na'
44007008	re urɨŋɨnigɨnɨ, ‘Nionɨ “E seaiimɨ'a'rɨnɨ.” re'roa'rɨ'a'pɨ na'nɨ dɨŋɨ' morɨ'a na'nɨ sɨ'mɨmajɨ'o' rɨpɨ e'ɨrɨxɨnɨ.’ urɨ'agɨ Ebɨrɨ'amo xewaxo Aisakomɨ nemearɨ'na' rɨxa sɨ'a' we' wɨ'u'mɨ da'ŋɨ' wau' wo no'rɨma'na' eŋa'na' iyɨ' sɨ'mɨ' sɨ'o' wa'kwiŋɨnigɨnɨ. Aisako e da'nɨ Jekopomɨ nemearɨ iyɨ' sɨ'mɨ' sɨ'o' wa'kwiŋɨnigɨnɨ. Jekopo e da'nɨ negɨ' arɨ'o i'rɨŋowa we' wu'kau' sɨkwɨ' wau' awamɨ nemearɨ'na' enɨ iyɨ' sɨ'mɨ' sɨ'o' wa'kwiŋɨnigɨnɨ.
44007009	Arɨ'o i'rɨŋɨ' awa Josepomɨ sɨpi' dɨŋɨ' nɨwiaiwiro ‘Isipɨyɨ' aŋɨ'yo xɨna'i'nɨŋɨ' nimo'nɨrɨ omɨŋɨ' nɨwiirɨ'na', ananɨrɨnɨ.’ nɨwiaiwiro nɨgwɨ' xeanɨro na'nɨ bɨ' egɨ'awixɨnɨ. Omɨ e sɨpi' wi'agɨ'a ai' sɨnɨ Gorɨxo anɨŋɨ' dɨŋɨ' nukɨkayorɨ
44007010	Isipɨyɨ' xeanɨŋɨ' wika'rɨgɨ'e da'nɨ e'ɨ' numi'nɨrɨ'na' oya' dɨŋɨ' tɨ'nɨ Isipɨyɨ' mɨxɨ' ina'yɨ' Peroyɨ rɨnɨŋoya' sɨŋwɨ' tɨ'ŋɨ' e da'nɨ Josepo dɨŋɨ' niɨ'a' winɨpaxɨ' rɨrɨ pi'ra'nɨŋɨ' neŋwɨperɨ rɨrɨ yarɨŋagɨ nɨwɨnɨrɨ na'nɨ gapɨmanɨ' a'mɨna'o oimo'nɨrɨ Isipɨyɨ' aŋɨ' nɨyonɨ tɨ'nɨ xɨ'oya' aŋɨ' tɨ'nɨ meŋweanɨ'a na'nɨ rɨ'peaŋɨnigɨnɨ.
44007011	Josepo gapɨmanɨ' nimo'nɨrɨ meŋweaŋa'na' Isipɨyɨ' aŋɨ'yo tɨ'nɨ Kenanɨyɨ' aŋɨ'yo tɨ'nɨ aiwa' na'nɨ dɨ'wɨ' nikeamo'nɨro sɨyikɨ' ea'nɨgɨ'awixɨnɨ. Negɨ' arɨ'owa enɨ aiwa' na'nɨ pɨ'a' nero'na' bɨ mɨmanɨpaxɨ' nimo'nɨro aiwɨ
44007012	arɨ'o Jekopo xwɨyɨ'a' ‘Isipɨyɨ' aŋɨ'yo aiwa' wenɨ.’ rɨnarɨŋagɨ arɨ'a' nɨwirɨ na'nɨ negɨ' arɨ'o i'rɨŋowa iwamɨ'o' nuro meapɨ'rɨ'a na'nɨ urowa'rɨŋɨnigɨnɨ.
44007013	A'mɨ rɨ'wɨ'yo aiwa' bɨ' yanɨro u'a'na' Josepo xewanɨŋo na'nɨ a'waŋɨ' nurɨrɨ ‘Segɨ' se'rɨxɨ'mea'onɨrɨnɨ.’ urɨ'agɨ Isipɨyɨ' mɨxɨ' ina'yɨ' Peroyɨ rɨnɨŋo Josepomɨ xanɨmɨro'wa tɨ'nɨ xexɨrɨ'mea'yɨ' tɨ'nɨ na'nɨ nɨjɨ'a' imo'nɨŋɨnigɨnɨ.
44007014	Josepo gɨ' a'pɨmɨro'wa weapɨ'ɨ'rɨxɨnɨrɨ xwɨyɨ'a' yaŋɨ' wiowa'rɨ'agɨ epo'wa o tɨ'ŋɨ' e na'nɨ nɨwero'na' oxɨ' apɨxɨ' niai'wɨ' nɨ'nɨ ayɨ' a'ma' 75 nɨwero
44007015	Bɨkwɨ'yo nɨrɨnɨrɨ ea'nɨŋɨ'pa Jekopo Isipɨyɨ' aŋɨ'yo na'nɨ nɨwerɨ e da'nɨ nɨpe'ma'na' eŋa'na' negɨ' arɨ'o i'rɨŋowa enɨ e da'nɨ pegɨ'awixɨnɨ.
44007016	Pɨyɨ' awamɨ xwɨ'a' weya'ranɨro na'nɨ nɨmea'mɨ Kenanɨyɨ' aŋɨ'yo Sekemɨyɨ rɨnɨŋe na'nɨ nɨmea'mɨ nɨyiro sɨ'ŋa' o'ɨ' arɨ'o Ebɨrɨ'amo Xamomɨ ɨ'wia'rɨ'awe'yo nɨgwɨ' nɨwirɨ bɨ' eŋɨ'yimɨ tɨgɨ'awixɨnɨ.
44007017	Rɨxa Gorɨxo arɨ'o Ebɨrɨ'amomɨ sɨ'mɨmaŋɨ'yo da'nɨ ‘Dɨxɨ' ra'rɨ'awe'yo e nɨwiimɨ'a'rɨnɨ.’ urɨŋɨ'pɨ parɨmonɨ'a'yi rɨxa aŋwɨ e imo'narɨ'na' negɨ' arɨ'owa Isipɨyɨ' aŋɨ'yo da'nɨ saya' nimo'ga warɨ'na' re eŋɨnigɨnɨ.
44007018	A'ma' arɨ'o Josepo eŋɨ'pɨ na'nɨ majɨ'a' imo'nɨŋɨ' wo mɨxɨ' ina'yɨ' nimo'nɨrɨ Isipɨyɨ' aŋɨ'yo nɨmeŋwearɨ'na'
44007019	negɨ' arɨ'owamɨ nepaxɨŋɨ' pa'ki'nɨ' nimo'nɨrɨ wi'wapɨyirɨ wigɨ' niai'wɨ' sɨŋɨ' xɨrɨ'a'yɨ' yɨ'wɨ' tɨmearɨgɨ'a'pimɨ da'nɨ pɨyɨ' oenɨrɨ sɨpi' wika'rɨrɨ eŋorɨnɨ.
44007020	O ayo e wika'rarɨ'na' niai'wɨ' wo —O negɨ' arɨ'o Mosesoyɨ rɨnɨŋorɨnɨ. Gorɨxoya' sɨŋwɨ'yo da'nɨ niai'wɨ' awiaxorɨnɨ. Omɨ xɨna'i' nɨxɨrɨrɨ xanɨyau' egɨ' aŋɨ'yo ema' wau' wo nɨmeŋweagɨ'isa'na'
44007021	Pero urarɨŋɨ'pa neri pɨyɨ' oenɨrɨ na'nɨ wi' e xegɨ'pɨ wɨ'ra'ra'na' xɨ'omɨ xegɨ' xemia'i' i'wo wi' e wɨ'ra'rɨnɨŋagɨ nɨwɨnɨrɨ nɨmearɨ pi'ra'nɨŋɨ' nɨmerɨ'na' xegɨ' xewaxo'nɨŋɨ' nɨme'ra uŋɨnigɨnɨ.
44007022	Ayɨna'nɨ negɨ' arɨ'o Moseso Isipɨyɨ' aŋɨ'yo sɨkurɨ'a' yagɨ'a'pɨ xɨ'o enɨ sɨkurɨ'a' ne'ɨsa'na' Isipɨyɨ'ya' nɨjɨ'a' imo'nagɨ'a'pɨ xɨxenɨ nɨpɨnɨ nɨjɨ'a' nimo'nɨrɨ xwɨyɨ'a' rɨrɨ omɨŋɨ' erɨ enɨ'a na'nɨ dɨŋɨ' sɨxɨ' ni'ga wia'pɨ'nɨmeaŋɨnigɨnɨ.
44007023	E nerɨ ai' xegɨ' xwiogwɨ' nɨ'nɨ rɨxa 40 imo'na'na' re wimo'nɨŋɨnigɨnɨ, ‘Gɨ' nɨrɨxɨ'mea' Isɨrerɨyo bɨ nurɨ sɨŋwɨ' owɨnɨmɨnɨ.’ nɨwimo'nɨrɨ na'nɨ nurɨ
44007024	wenɨŋɨ' e'ɨ'yɨ' wɨnɨŋɨnigɨnɨ. Isipɨyɨ' wo xɨ'o xegɨ' xexɨrɨ'mea'yɨ' womɨ sɨpi' nɨwika'rɨrɨ iwaŋɨ' me'pearɨŋagɨ nɨwɨnɨrɨ ‘Gɨ' nɨrɨxɨ'mea'omɨ ourakiowa'rɨmɨnɨ.’ nɨyaiwirɨ Isipɨyomɨ xɨ'omɨ enɨ iwaŋɨ' bɨ oea'mɨnɨrɨ e'ɨ'yɨ' pɨyɨ' nɨpɨkirɨ tɨŋɨnigɨnɨ.
44007025	Pɨyɨ' nɨpɨkirɨ nɨtɨrɨ'na' gɨ' nɨrɨxɨ'mea'yɨ' re niaiwipɨ'ra'oɨnɨrɨ e'ɨ'yɨ', ‘O yarɨŋɨ'pimɨ da'nɨ Gorɨxo gwɨ'nɨŋɨ' ŋweaŋwae'ne neai'kweawa'rɨmɨnɨrɨ na'nɨ rɨ'a yarɨnɨ?’ niaiwipɨ'ra'oɨnɨrɨ e'ɨ'yɨ' xewanɨŋo yaiwi'ɨ'pa axɨ'pɨ e mɨwiaiwigɨ'awixɨnɨ.
44007026	Sa' weŋo wɨ'a'pɨ tɨ'nɨ xegɨ' Isɨrerɨyɨ' tɨ'ŋɨ' e na'nɨ nurɨ wau' mɨxɨ' inarɨŋagɨ'i nɨwɨnɨrɨ pɨyɨ'a' owɨ'rɨmɨnɨrɨ na'nɨ re urɨŋɨnigɨnɨ, ‘A'ma' axɨ' rowagwi', pi' na'nɨ axowagwi'nɨ iwaŋɨ' xai'wɨ' ea'narɨŋiɨ?’ urɨ'agɨ
44007027	wɨ'omɨ xai'wɨ' nearɨ xopɨra'rɨ' wimɨnɨrɨ e'o arɨ'o Mosesomɨ nɨxoyɨ'piowa'rɨrɨ re urɨŋɨnigɨnɨ, ‘Go simɨxɨ'agɨ joxɨ neameŋweaŋoxɨ imo'nɨrɨ xwɨyɨ'a' pi'ra'nɨŋɨ' yeaimɨxɨpaxoxɨ imo'nɨrɨ nerɨ yarɨŋɨnɨ?
44007028	Joxɨ agi'na' Isipɨyomɨ pɨkiŋɨ'pa nionɨ enɨ nɨpɨki'mɨnɨrɨ rɨyarɨŋɨnɨ?’ urɨ'agɨ
44007029	arɨ'o Moseso arɨ'a' e nɨwimo e'ɨ' nurɨ aŋɨ' mɨda'ŋɨ' wo nimo'nɨrɨ Midianɨyɨ' aŋɨ'yo nɨŋwearɨ apɨxɨ' nɨmea'ma'na' niai'wɨ' wau' nemearɨ nɨŋweaŋɨsa'na'
44007030	rɨxa xwiogwɨ' 40 mu'ro'a'na' a'ma' dɨŋɨ' meaŋe dɨ'wɨ' Sainai tɨ'ŋɨ'mɨnɨ emearɨ'na' re eŋɨnigɨnɨ. I'kɨ'a' eŋɨ' tɨ'ŋɨ' wɨna'ɨna rɨ'a' na' mɨnɨ' a'pia'wɨ'nɨ wearɨŋe da'nɨ aŋɨ'najɨ' wo sɨŋa'nɨ wimo'nɨŋɨnigɨnɨ.
44007031	Arɨ'o Moseso i'kɨ'a' ana rɨ'a' na' mɨnɨ' a'pia'wɨ'nɨ wearɨŋagɨ nɨwɨnɨrɨ'na' xɨ'o wɨnarɨŋɨ'pɨ na'nɨ ududɨ' nerɨ ‘Pi'ra'nɨŋɨ' sɨŋwɨ' owɨnɨmɨnɨ.’ nɨyaiwirɨ aŋwɨ e warɨ'na' A'mɨna'o re urɨŋɨnigɨnɨ,
44007032	‘Nionɨ Ŋwɨ'a' dɨxɨ' arɨ'owa Ebɨrɨ'amo tɨ'nɨ Aisako tɨ'nɨ Jekopo tɨ'nɨ awa nɨxɨ'dagɨ'onɨrɨnɨ.’ urɨ'agɨ arɨ'o Moseso sɨrɨ' nɨpɨki'nɨrɨ o'ɨ' nika'rɨnɨrɨ na'nɨ ‘A'mɨ sɨŋwɨ' bɨ tɨ'nɨ owɨnɨmɨnɨ.’ mɨwimo'nɨpa yarɨŋagɨ aiwɨ
44007033	A'mɨna'o re urɨŋɨnigɨnɨ, ‘Xwɨ'a' joxɨ roŋe ŋwɨ'a' imo'nɨŋe eŋagɨ na'nɨ dɨxɨ' sɨkwɨ' su' yoa'reɨ.
44007034	Isipɨyɨ' aŋɨ'yo da'nɨ gɨ' a'ma'yo ume'peanɨro wika'rarɨgɨ'a'pɨ sɨŋwɨ' wɨnɨrɨ amɨpi' nɨ'nɨ wika'rarɨgɨ'a'pɨ na'nɨ “Yeyɨ!” rarɨŋagɨ'a arɨ'a' wirɨ eŋa'onɨ yea'yɨ' wimɨxɨ'ɨmɨgɨnɨrɨ na'nɨ weaparɨŋɨnɨ. Ayɨna'nɨ joxɨ wia'pɨ'nɨmeaɨ. Nionɨ “Isipɨyɨ' aŋɨ'yo na'nɨ orɨrowa'raumɨnɨ.” nimo'narɨnɨ.’ urɨŋɨnigɨnɨ.”
44007035	Sɨtipeno e nurɨrɨ a'mɨ re urɨŋɨnigɨnɨ, “A'ma' o —O xa'mɨ re urɨgɨ'i'orɨnɨ, ‘Go simɨxɨ'agɨ joxɨ neameŋweaŋoxɨ imo'nɨrɨ xwɨyɨ'a' pi'ra'nɨŋɨ' yeaimɨxɨpaxoxɨ imo'nɨrɨ nerɨ yarɨŋɨnɨ?’ urɨgɨ'i'orɨnɨ. O aŋɨ'najɨ' i'kɨ'a' onɨmia'na'ɨna tɨ'ŋɨ' e da'nɨ sɨŋa'nɨ wimo'nɨŋo eŋɨ' sɨxɨ' wea'mɨxa'na' arɨ'owamɨ yea'yɨ' uyimɨxemearɨ umeŋwearɨ e'wɨnɨgɨnɨrɨ urowa'rɨŋo, ayɨ' axo negɨ' arɨ'o Mosesorɨnɨ.
44007036	Negɨ' arɨ'owamɨ Isipɨyɨ' aŋɨ'yo da'nɨ nipemea'mɨ uŋorɨnɨ. Aŋɨ' ayo da'nɨ nipemea'mɨ umɨnɨrɨ nerɨ'na' aya' rɨwamo'nɨpaxɨ' bɨ tɨ'nɨ emɨmɨ' bɨ tɨ'nɨ nɨwi'wapɨya urɨ ipi' ayɨ'a' rɨŋɨ' rɨwoŋɨ' tɨ'ŋɨ' e da'nɨ wi'wapɨyirɨ a'ma' dɨŋɨ' meaŋe nemero'na' xwiogwɨ' 40 mu'roarɨ'na' wi'wapɨyirɨ eŋorɨnɨ.
44007037	Rɨpɨ enɨ negɨ' arɨ'o Isɨrerowamɨ urɨŋo axorɨnɨ, ‘Segɨ'yɨ' wo wɨ'a' ro'kiamoarɨŋɨ' nionɨ'nɨŋɨ' imo'nɨnɨ'a na'nɨ Gorɨxo rɨ'peanɨ'a'rɨnɨ.’ urɨŋo, ayɨ' axorɨnɨ.
44007038	Negɨ' arɨ'owe'yɨ' a'ma' dɨŋɨ' meaŋe awi' nea'nɨro ŋweaŋa'na' dɨ'wɨ' mɨŋɨ' Sainaiyɨ rɨnɨŋɨ'pimɨ nɨyirɨ roŋa'na' aŋɨ'najɨ' Gorɨxoya'o xwɨyɨ'a' uragorɨnɨ. O seyɨ'ne' nɨjɨ'a' imo'nɨpɨ'rɨ'a na'nɨ enɨ xwɨyɨ'a' Gorɨxoya' anɨpa' mimo'nɨ' anɨŋɨ' i'ni'na' rɨnɨpaxɨ' imo'nɨŋɨ'pɨ aŋɨ'najo rarɨŋagɨ arɨ'a' nɨwirɨ rɨ'wamɨŋɨ' nearɨ wiŋɨnigɨnɨ.
44007039	E nerɨ ai' negɨ' arɨ'owe'yɨ' ‘Mosesomɨ awayinɨ arɨ'a' owianeyɨ.’ mɨwimo'nɨ' nero rɨ'wɨ' numoro amɨpi' Isipɨyɨ' aŋɨ'yo weŋɨ'pɨ na'nɨ aya' sɨpi' nɨwirɨ na'nɨ ‘A'mɨ e na'nɨ mupaxenerɨ'anɨ?’ nɨyaiwinɨro
44007040	arɨ'o Mosesomɨ xogwa'o Eronomɨ re urɨgɨ'awixɨnɨ, ‘Joxɨ ŋwɨ'a' bɨ nene negɨ' xɨ'danɨ'wa' na'nɨ neaimɨxeɨ. Nene re da'nɨ apɨ xwaŋwɨ' ni'kwo'nɨmɨ nurane'na' apɨ xa'mɨ neameanɨ na'nɨ neaimɨxeɨ. Ayɨ' rɨpɨ na'nɨ rɨrarɨŋwɨnɨ. A'ma' Moseso ro, nene Isipɨyɨ' aŋɨ'yo da'nɨ nɨneaipemea'mɨ bɨŋo dɨ'wɨ' rɨpimɨ peyi'a'na' pi' wi'mea'agɨ a'mɨ rɨxa mɨweaparɨnɨnɨ? Nene majɨ'a'rɨnɨ.’ nura'rɨma'na'
44007041	sɨ'ŋa' gorɨ' bɨ awi' neaa'rɨro apɨ tɨ'nɨ burɨma'kau' mia' xopaikɨgɨ' nimɨxɨro naŋwɨ' bɨ burɨma'kau' mia'pɨ na'nɨ rɨdɨyowa' yanɨro na'nɨ nɨmea'mɨ nɨbɨro wigɨ' we' tɨ'nɨ imɨxɨ'a'pɨ na'nɨ yayɨ' sea'yɨmɨ da'nɨ ne'ra ugɨ'awixɨnɨ.
44007042	Ayɨna'nɨ Gorɨxo rɨ'wɨ' numorɨ ema' tɨ'nɨ sogwɨ' tɨ'nɨ siŋɨ' tɨ'nɨ na'nɨ xe dɨŋɨ' nɨkwɨ'ro'a u'ɨ'rɨxɨnɨrɨ wa'rɨŋɨnigɨnɨ. Wa'rɨ'agɨ ayɨ' wɨ'a' ro'kiamoagɨ'a'wa Bɨkwɨ'yo Gorɨxo na'nɨ nɨwurɨyiro eagɨ'a' rɨpɨ tɨ'nɨ xɨxenɨ egɨ'awixɨnɨ, ‘Isɨrerɨyɨ'ne', a'ma' dɨŋɨ' meaŋe nemero xwiogwɨ' 40 mu'roarɨ'na' naŋwɨ' nɨpɨkiro rɨdɨyowa' wiagɨ'o, ayɨ' Gorɨxonɨranɨ? Oweoɨ, nionɨmanɨ.
44007043	Isipɨyɨ' aŋɨ'yo pɨ'nɨ nɨwia'rɨmɨ nuro'na' senɨ'a' aŋɨ' ŋwɨ'a' xegɨ' yoɨ' Morokɨyɨ rɨnɨŋɨ'piya' tɨ'nɨ ŋwɨ'a' siŋɨ'nɨŋɨ' imɨxɨnɨŋɨ' Repanɨyɨ rɨnɨŋɨ'pɨ tɨ'nɨ —Ŋwɨ'a' apiau' sewanɨŋɨ'yɨ'ne' xɨ'danɨro na'nɨ imɨxɨgɨ'a'piau'rɨnɨ. Apiau' nɨmea'mɨ ugɨ'a' eŋagɨ na'nɨ nionɨya' dɨŋɨ' tɨ'nɨ mɨxɨ' wa nɨbɨro xwɨrɨ'a' nɨseaikɨxero seapɨkiomea'ɨ'a'yo nɨwirɨmea'mɨ nuro aŋɨ' xegɨ' yoɨ' Babironɨ tɨ'ŋɨ' e orɨwa'mɨ da'nɨ wa'rɨpɨ'rɨ'a'rɨnɨ.’ Wɨ'a' ro'kiamoagɨ'a'wa Gorɨxo na'nɨ e nɨwurɨyiro rɨ'wamɨŋɨ' eagɨ'a'pɨ tɨ'nɨ negɨ' arɨ'owe'yɨ' xɨxenɨ egɨ'awixɨnɨ.
44007044	Negɨ' arɨ'owa a'ma' dɨŋɨ' meaŋe nemero'na' senɨ'a' aŋɨ' —Senɨ'a' aŋɨ' iwa' Gorɨxo Mosesomɨ ‘A'ma' nimɨxɨro'na' e e'ɨ'rɨxɨnɨ. E e'ɨ'rɨxɨnɨ.’ urɨrɨ nimɨxɨro'na' iwa' sɨŋwɨ' nɨwɨnaxɨ'da u'ɨ'rɨxɨnɨrɨ sɨwa' wirɨ e'a'na' imɨxagɨ'iwa'rɨnɨ. Iwa' Gorɨxo na'nɨ nepaxɨŋɨ' imo'nɨŋɨ'pɨ sɨwa' wiagiwa' enɨ nɨmea'mɨ emeagɨ'a'rɨnɨ.
44007045	A'ma' dɨŋɨ' meaŋe nɨmea'mɨ emeagɨ'a'wa pegɨ'a'mɨ da'nɨ a'mɨ wigɨ' niai'wɨ'yɨ' xamɨŋɨ'yɨ' Josuao tɨ'nɨ senɨ'a' aŋiwa' nɨmearo e'ma' gwɨ' wɨrɨ' wɨri' negɨ' xwɨ'a' rɨpimɨ ŋweaagɨ'a'yo Gorɨxo mɨxɨ' xɨ'dowa'rɨŋe da'nɨ wiwanɨŋɨ'yɨ' nura'pɨro senɨ'a' aŋɨ' Gorɨxomɨ sea'yɨ e umepɨ'rɨ'iwa' nɨmea'mɨ nɨbɨro nɨpa'kiro'na' ayɨ' negɨ' mɨxɨ' ina'yɨ' Depito tɨ'ŋɨ' e na'nɨ nɨpa'ki'a bagɨ'a'rɨnɨ.
44007046	Depito na'nɨ Gorɨxo yayɨ' winɨ'agɨ xɨ'omɨ Depito rɨxɨŋɨ' re urɨŋɨnigɨnɨ, ‘Ŋwɨ'a' gɨ' arɨ'o Jekopo rɨxɨ'dagoxɨ, aŋɨ' joxɨ ŋwearɨ'a na'nɨ wiwa' onɨmɨrɨyinɨrɨ sɨŋwɨ' naneɨ.’ urɨŋɨ' ai'
44007047	aŋɨ' iwa' Depito xamɨŋo mumɨrɨyiŋɨnigɨnɨ. Umɨrɨyiŋo, ayɨ' xewaxo Soromonorɨnɨ.
44007048	E nerɨ ai' Gorɨxo, sea'yɨ e'mɨ imo'nɨŋo aŋɨ' a'ma' mɨrarɨgɨ'a'yo ŋweaarɨŋomanɨ. O na'nɨ wɨ'a' ro'kiamoagɨ' wo xwɨyɨ'a' nɨrɨrɨ rɨ'wamɨŋɨ' re eaŋɨ'rɨnɨ,
44007049	‘A'mɨna'o re rɨŋoɨ, “Aŋɨ'na gɨ' e'ɨ' ŋwea'mɨ'a na'nɨ i'kwiaŋwɨ'narɨnɨ. Xwɨ'a'ri'mɨ gɨ' sɨkwɨ' ikwia'rɨmɨ'a na'nɨrɨnɨ. Nionɨ sea'yɨ e seaimo'nɨŋa'onɨ eŋagɨ na'nɨ pi' aŋɨ' nɨmɨrɨyipɨ'ra'oɨ? Wi' e nionɨ sa' ŋwea'mɨ'ae' gi'yɨ' erɨnɨ?
44007050	Re rɨniaiwiarɨŋoɨ, ‘Xwɨ'a'ri' tɨ'nɨ aŋɨ'na tɨ'nɨ xewanɨŋo mimɨxɨpa eŋɨ'rɨnɨ?’ rɨniaiwiarɨŋoɨ?” A'mɨna'o e rɨŋoɨ.’ Wɨ'a' ro'kiamoagɨ' wo e nɨrɨrɨ eaŋɨ'rɨnɨ.” Sɨtipeno e nurɨma'na'
44007051	re urɨŋɨnigɨnɨ, “Mɨŋɨ' sɨwɨ'a' nɨyiro a'ma' Gorɨxomɨ muxɨ'darɨgɨ'a'yɨ' yarɨgɨ'a'pa ari'kwɨ'kwɨ' ne'ra uro arɨ'a' mɨwi' ero yarɨgɨ'oyɨ'ne' i'ni'na' kwi'yɨ' Gorɨxoya'pɨ sɨwa' seainɨmɨnɨrɨ yarɨ'na' mɨrɨrakɨ' inarɨgɨ'a'rɨnɨ. Segɨ' arɨ'owa ne'ra bagɨ'a'pa axɨ'pɨ e yarɨgɨ'oyɨ'ne'rɨnɨ.
44007052	Wɨ'a' ro'kiamoagɨ'a'yo negɨ' arɨ'owa xeanɨŋɨ' mɨwika'rɨgɨ'a' wo rimo'nɨnɨ? Oweoɨ. Eŋi'na' ‘Gorɨxoya' we' ro'nɨŋo bɨnɨ'a'rɨnɨ.’ xwɨyɨ'a' yaŋɨ' e nɨwiro a'waŋɨ' uragɨ'a'wamɨ negɨ' arɨ'owa nɨpɨki'a bagɨ'a aiwɨ ri'na' soyɨ'ne' awa eŋi'na' da'nɨ ragɨ'omɨ rɨ'wɨ' numoro mɨyɨ' nurɨro na'nɨ pɨkigɨ'oyɨ'ne'rɨnɨ.
44007053	Gorɨxoya' ŋwɨ' ikaxɨ' rɨnɨŋɨ'pɨ aŋɨ'najowa Mosesomɨ urɨgɨ'a'pimɨ da'nɨ tɨ'gɨ'a'yɨ'ne' imo'nɨŋagɨ'a ai' nepa mima'yo nɨtɨnɨro mɨxɨ'darɨgɨ'oyɨ'ne'rɨnɨ.” Sɨtipeno e urɨŋɨnigɨnɨ.
44007054	Xwɨrɨxɨ' umeanɨro na'nɨ awi' ea'nɨgɨ'a'wa Sɨtipeno e rarɨŋagɨ arɨ'a' nɨwiro'na' wikɨ' rɨ'a' a'pia'wɨ'nɨŋɨ' nɨwero na'nɨ makɨrɨ'wɨ' nɨmoro yarɨŋagɨ'a aiwɨ
44007055	Sɨtipeno Gorɨxoya' kwi'yɨ'pɨ aya' wi' sɨxɨ' umi'moŋo eŋagɨ na'nɨ aŋɨ'namɨ sɨŋwɨ' agwɨ' ana'nɨ'ɨ'yɨ' wɨnɨŋɨnigɨnɨ. Wɨ'a' Gorɨxo tɨ'ŋɨ' e da'nɨ pɨro'naparɨŋagɨ sɨŋwɨ' wɨnɨrɨ Jisaso oya' we' na'u'mɨnɨ e'ɨ' roŋagɨ wɨnɨrɨ nerɨ
44007056	re urɨŋɨnigɨnɨ, “Ai, nionɨ rɨxa aŋɨ'na oxoa'nɨrɨ eŋagɨ wɨnɨrɨ a'ma' imo'nɨŋo Gorɨxoya' we' na'u'mɨnɨ e'ɨ' roŋagɨ wɨnɨrɨ eŋɨnɨ.” ura'na' re egɨ'awixɨnɨ.
44007057	Arɨ'a' nɨpɨ'ro'nɨro xwamia'nɨ' nero'na' omɨ ɨ'a' xɨranɨro na'nɨ axi'na' mɨ'rɨ' nɨpumiro
44007058	ɨ'a' nɨxero xɨxoyɨ'piɨ' nɨme'ra nuro rɨxa aŋɨ' apimɨ a'kɨŋa'yo bɨ'arɨwa'mɨ da'nɨ sɨ'ŋa' tɨ'nɨ eaanɨro yarɨgɨ'a'wa wigɨ' iyɨ'a' nɨpi'rayiro a'ma' wo, Soroyɨ rɨnɨŋo oneameinɨro xɨ'oya' sɨkwɨ' tɨ'ŋɨ' e nɨtayima'na'
44007059	Sɨtipenomɨ sɨ'ŋa' tɨ'nɨ nea'a ugɨ'awixɨnɨ. Sɨ'ŋa' tɨ'nɨ nea'a warɨ'na' o rɨ'aiwa' re rɨŋɨnigɨnɨ, “A'mɨna' Jisasoxɨnɨ, gɨ' dɨŋɨ'pɨ orɨŋwɨra'rɨmɨnɨ.” nɨrɨmɨ
44007060	xo'mɨŋɨ' nɨyɨkwirɨ a'mɨ eŋɨ' tɨ'nɨ rɨ'aiwa' nɨrɨrɨ'na' re rɨŋɨnigɨnɨ, “A'mɨna'oxɨnɨ, ‘Omɨ sɨpi' wika'rɨ'a'pɨ na'nɨ yokwarɨmɨ' wiimɨ'a'manɨ.’ mɨyaiwipa eɨ.” nura'rɨmɨ peŋɨnigɨnɨ.
44008001	Soro xegɨ' a'ma'owa Sɨtipenomɨ pɨkiarɨ'na' dɨŋɨ' sɨpi' bɨ mɨwi' “Apa'nɨ yarɨŋoɨ.” yaiwiŋɨnigɨnɨ. Sɨ'a' ayimɨ da'nɨ a'ma' Jisasoya' sɨyikɨ' imo'nɨgɨ'a' Jerusaremɨ ŋweagɨ'a'yo xeanɨŋɨ' rɨ'a' tɨ'ŋɨ' wika'rarɨ'na' ayɨ' nɨ'nɨ e'ɨ' numiamoro'na' wi' Judia pɨropenɨsɨ'yo amɨ amɨ ŋwearo wi' Samaria pɨropenɨsɨ'yo amɨ amɨ ŋwearo nero aiwɨ wa'ɨ' wurɨmeiarɨgɨ'a'wa Jerusaremɨ da'nɨ e'ɨ' mugɨ'awixɨnɨ.
44008002	A'ma' Gorɨxomɨ pi'ra'nɨŋɨ' xɨ'danɨro na'nɨ anɨŋɨ' minɨ' yarɨgɨ'a' wi' Sɨtipeno pɨyomɨ nɨmea'mɨ nuro xwɨ'a' nɨweya'rɨma'na' a'mɨxɨ'a' nɨmero eŋɨ' tɨ'nɨ ŋwɨ' miea'agɨ'a ai'
44008003	Soro re eŋɨnigɨnɨ. A'ma' Jisasoya' sɨyikɨ' imo'nɨgɨ'a'yo paimɨmɨ' nɨwia nurɨ aŋɨ' wiwa' wiwa'mɨ nɨpa'wirɨ pɨ'a' nemerɨ oxɨ'ranɨ, apɨxɨ'ranɨ, ɨ'a' nɨxerɨ ni'rope'mɨ nurɨ gwɨ' aŋɨ'yo nɨŋwɨra'ra uŋɨnigɨnɨ.
44008004	A'ma' amɨ amɨ xɨ'dɨ'xɨ'dowa'rɨ' e'ɨ'a'yɨ' e'ɨ' numiamoro'na' xwɨyɨ'a' Jisaso na'nɨ wa'ɨ' nurɨmero
44008005	wigɨ' wo, Piripoyɨ rɨnɨŋo aŋɨ' yoɨ' Samaria rɨnɨŋɨ'pimɨ nɨre'morɨ a'ma' Gorɨxo yea'yɨ' neayimɨxemeanɨ'a na'nɨ urowa're'napɨŋo na'nɨ wa'ɨ' urarɨ'na'
44008006	a'ma' aya' wi' o tɨ'ŋɨ' e epɨ'royɨ' nero o nura uŋɨ'pɨ arɨ'a' wiro emɨmɨ' o ne'ra uŋɨ'pɨ sɨŋwɨ' wɨnɨro nero'na' dɨŋɨ' nawi'nɨ nimo'nɨma'na' arɨ'a' o'kiarɨ' mo'nɨgɨ'awixɨnɨ.
44008007	Ayɨ' rɨpɨ na'nɨrɨnɨ. O yarɨŋɨ'pimɨ da'nɨ imɨ'o' dɨŋɨ' xɨxe'roarɨgɨ'a'yɨ' a'ma' ayo pɨ'nɨ nɨwia'rɨmɨ nuro'na' xwamia'nɨ' nɨya'rɨmɨ uro eŋɨ' sɨwi'mɨ' egɨ'a'yɨ' naŋɨ' imo'nɨro sɨkwɨ' ikɨ' egɨ'a'yɨ' naŋɨ' imo'nɨro yarɨŋagɨ'a nɨwɨnɨro na'nɨ omɨ arɨ'a' o'kiarɨ' numo'nɨro
44008008	aŋɨ' apimɨ da'nɨ yayɨ' sea'yɨmɨ da'nɨ ne'ra ugɨ'awixɨnɨ.
44008009	A'ma' wo —O xegɨ' yoɨ' Saimonorɨnɨ. Aŋɨ' apimɨ da'nɨ xegɨ' ikayɨ'wɨ' tɨ'nɨ aya'ɨ' mɨ'kɨ' nikirɨ xegɨ' yarɨŋɨ'pɨ yarɨ'na' a'ma' Samaria pɨropenɨsɨ'yo ŋweagɨ'a'yɨ' ududɨ' wiagɨ'orɨnɨ. O e nerɨ na'nɨ “Nionɨ sea'yɨ e mimo'nɨŋa'onɨrɨ'anɨ?” rɨnagorɨnɨ.
44008010	A'ma' sea'yɨ e nimo'nɨrɨ meŋweagɨ'a'yɨ'ranɨ, i'nɨmɨ wurɨ'nɨgɨ'a'yɨ'ranɨ, aŋɨ' apimɨ da'ŋɨ' nɨ'nɨ omɨ arɨ'a' o'kiarɨ' numo'nɨro re ragɨ'orɨnɨ, “Eŋɨ' sɨxɨ' ea'nɨŋɨ' Gorɨxoya'ɨ rarɨŋwa'pɨ xɨ'o imo'nɨŋɨ'pɨ, ayɨ' axɨ'pɨ o imo'nɨnɨ.” ragɨ'orɨnɨ.
44008011	Aya'ɨ' mɨ'kɨ' nikirɨŋɨ'yo da'nɨ xegɨ' ne'ra warɨŋɨ'pɨ yarɨ'na' ududɨ' nika'rɨnɨro na'nɨ arɨ'a' o'kiarɨ' numo'nɨro e ragɨ'orɨnɨ.
44008012	O na'nɨ a'ma' aŋɨ' apimɨ da'ŋɨ'yɨ' sɨnɨ e yaiwiarɨ'na' Piripo xwɨyɨ'a' Gorɨxo xwioxɨ'yo mɨmea'mɨ' nerɨ umeŋweanɨ'a na'nɨ rɨnɨŋɨ' yayɨ' neainarɨŋɨ'pɨ na'nɨ wa'ɨ' urɨrɨ Jisasɨ Kiraiso na'nɨ wa'ɨ' urɨrɨ yarɨŋagɨ arɨ'a' nɨwiro'na' dɨŋɨ' wɨkwɨ'rogɨ'awixɨnɨ. Dɨŋɨ' wɨkwɨ'ro'ɨ'a'yɨ' oxɨ'ranɨ, apɨxɨ'ranɨ, wayɨ' meagɨ'awixɨnɨ.
44008013	Saimono enɨ ai' xwɨyɨ'a' Piripo nɨra uŋɨ'pɨ na'nɨ “Neparɨnɨ.” nɨyaiwirɨ dɨŋɨ' nɨwɨkwɨ'rorɨ wayɨ' meaŋɨnigɨnɨ. E nema'na' Piripomɨ wi' pɨ'nɨ mɨwia'rɨ' anɨŋɨ' sɨŋwɨ' nɨwɨnaxɨ'dɨmerɨ Piripo emɨmɨ' tɨ'nɨ aya' rɨwamo'nɨpaxɨ' sea'yɨ e imo'nɨŋɨ'pɨ tɨ'nɨ yarɨŋagɨ nɨwɨnɨrɨ'na' a'mɨ a'mɨ ududɨ' nika'rɨga uŋɨnigɨnɨ.
44008014	Wa'ɨ' wurɨmeiarɨgɨ'a'wa wigɨ' Jerusaremɨ ŋweagɨ'a'mɨ da'nɨ arɨ'a' re nɨwiro na'nɨ, “Samariayɨ' xwɨyɨ'a' Gorɨxoya' rɨxa arɨ'a' nɨwiro umi'mɨna'oɨ.” arɨ'a' e nɨwiro na'nɨ wigɨ' wau' Pitaomɨ tɨ'nɨ Jonomɨ tɨ'nɨ urowa'rɨ'agɨ'a
44008015	awau' nɨweri kwi'yɨ' Gorɨxoya'pɨ Samariayo enɨ wi'meanɨ na'nɨ Gorɨxomɨ rɨxɨŋɨ' urɨgɨ'isixɨnɨ.
44008016	Ayɨ' rɨpɨ na'nɨrɨnɨ. A'ma' ayɨ' Jisasomɨ dɨŋɨ' nɨwɨkwɨ'roro na'nɨ wayɨ' nɨmearo aiwɨ kwi'yɨ'pɨ sɨnɨ mɨwai'nɨgɨ'a'yɨ'rɨnɨ. Sɨnɨ mɨwai'nɨ'ɨ' eŋagɨ na'nɨ awau' Gorɨxomɨ rɨxɨŋɨ' nurɨma'na'
44008017	o omɨ we' sea'yɨ e ikwɨkwia'rɨmɨ' e'a'na' kwi'yɨ'pɨ ayo ai'nɨŋɨnigɨnɨ.
44008018	Saimono wa'ɨ' wurɨmeaiarɨgɨ'i'wau' we' sea'yɨ e wikwia'rarɨgɨ'i'pimɨ da'nɨ Gorɨxo xegɨ' kwi'yɨ'pɨ ayo mɨnɨ wiarɨŋagɨ nɨwɨnɨrɨ nɨgwɨ' bɨ nɨroarɨ awau'mɨ mɨnɨ wimɨnɨrɨ nerɨ
44008019	re urɨŋɨnigɨnɨ, “Awagwi' yarɨgɨ'i'pa nionɨ enɨ a'ma' gɨyɨ' gɨyɨ' nɨyonɨ we' wikwia'ra'na' kwi'yɨ' Gorɨxoya'pɨ ai'nɨnɨ na'nɨ eŋɨ' sɨxɨ' ea'nɨŋɨ' awagwi' imo'nɨgɨ'i'pɨ nionɨ enɨ bɨ nea'mɨxɨ'piyɨ.” urɨ'agɨ ai'
44008020	Pitao re urɨŋɨnigɨnɨ, “Joxɨ eŋɨ' sɨxɨ' ea'nɨŋɨ' imo'nɨgwɨ'i' Gorɨxo anɨpa' yeaiapɨŋɨ' rɨpɨ ‘Nɨgwɨ' tɨ'nɨ bɨ' epaxonɨrɨnɨ.’ yaiwiarɨŋagɨ na'nɨ joxɨ dɨxɨ' nɨgwɨ' ai' tɨ'nɨ anɨ'nɨ'ɨrɨxɨnɨ.
44008021	Dɨŋɨ' joxɨya' ‘Awau' yarɨgɨ'i'pa oemɨnɨ.’ yaiwiarɨŋɨ'pɨ Gorɨxoya' sɨŋwɨ'yo da'nɨ aga naŋɨ' wi' mimo'nɨŋagɨ na'nɨ joxɨ yawawi tɨ'nɨ nawi'nɨ nɨkumɨxɨnɨrɨ yawawi yarɨgwɨ'i'pɨ epaxɨ' mimo'nɨŋɨnɨ.
44008022	Ayɨna'nɨ sɨpi' joxɨ emɨnɨrɨ e'ɨ' rɨpɨ rɨ'wɨ'mɨnɨ nɨmamorɨ jɨwanɨŋoxɨ dɨxɨ' dɨŋɨ'yo da'nɨ ‘E oemɨnɨ.’ yaiwi'ɨ'pɨ na'nɨ ‘Gorɨxo ananɨ yokwarɨmɨ' rɨ'a niinɨrɨ'enɨŋoɨ?’ nɨyaiwirɨ rɨxɨŋɨ' ureɨ.
44008023	Joxɨ yawawi sɨpi' dɨŋɨ' yeaiaiwiarɨŋɨ'pɨ aya' wi' dɨŋɨ' sɨxɨ' rɨyiŋagɨ sɨŋwɨ' nɨranɨrɨ ɨ'wɨ' joxɨ yarɨŋɨ'pimɨ da'nɨ gwɨ'nɨŋɨ' ya'rɨnɨŋagɨ sɨŋwɨ' nɨranɨrɨ na'nɨ rarɨŋɨnɨ.” urɨ'agɨ
44008024	Saimono re urɨŋɨnigɨnɨ, “Awagwi' nɨrarɨgɨ'i'pɨ wi' mɨni'meapa oenɨrɨ na'nɨ aiwanɨŋowagwi' A'mɨna'omɨ yarɨŋɨ' nɨwii'piyɨ.” urɨŋɨnigɨnɨ.
44008025	E nemowau' egɨ' sɨŋwɨ' tɨ'nɨ Jisaso emearɨ'na' wɨnɨgɨ'i'pɨ na'nɨ urɨri xwɨyɨ'a' A'mɨna'o na'nɨ urɨri nɨya'rɨmɨ aŋɨ' e pɨ'nɨ nɨwia'rɨmɨ Jerusaremɨ na'nɨ nuri'na' Samariayɨ' aŋɨ' obaxɨ' wi'yo xwɨyɨ'a' yayɨ' neainarɨŋɨ'pɨ wa'ɨ' nura mu'rogɨ'isixɨnɨ.
44008026	Piripomɨ aŋɨ'najɨ' A'mɨna'oya' wo nurɨrɨ re urɨŋɨnigɨnɨ, “Joxɨ nɨwia'pɨ'nɨmea'mɨ o'ɨ' Jerusaremɨ da'nɨ aŋɨ' Gasayɨ rɨnɨŋɨ'pimɨ na'nɨ inɨŋɨ'yi —O'ɨ' ayi a'ma' dɨŋɨ' meaŋe inɨŋɨ'yirɨnɨ. Ayi tɨ'ŋɨ' e na'nɨ uɨ.” urɨ'agɨ
44008027	o nɨwia'pɨ'nɨmea'mɨ nurɨ o'ɨ'yi tɨ'ŋɨ' e nɨre'morɨ'na' wenɨŋɨ' e'ɨ'yɨ' wɨnɨŋɨnigɨnɨ. Gapɨmanɨ' Itiopia da'ŋɨ' wo —O Itiopiayɨ' aŋɨ'yo meŋweaŋi' Kadesi'yɨ rɨnɨŋi'ya' amɨpi' aya' tɨ'ŋɨ' imo'nɨŋɨ' nɨpɨnɨ meweŋo, ayɨ' orɨnɨ. O Jerusaremɨ da'nɨ Gorɨxomɨ yayɨ' sea'yɨmɨ numemo barɨŋagɨ wɨnɨŋɨnigɨnɨ.
44008028	O a'mɨ xegɨ' aŋɨ' e na'nɨ nurɨ'na' karɨ' osɨ' i'ropearɨŋɨ'pimɨ e'ɨ' nɨŋwea'ma'na' xwɨyɨ'a' Gorɨxoya' wɨ'a' ro'kiamoagɨ' Aisaiao nɨrɨrɨ eaŋɨ'pɨ ɨ'a' nɨro'a warɨŋagɨ
44008029	kwi'yɨ' Gorɨxoya'pɨ Piripomɨ re urɨŋɨnigɨnɨ, “Joxɨ nurɨ osɨ' i'ropearɨŋɨ'pimɨ ŋweaŋomɨ wi'meaɨ.” urɨ'agɨ
44008030	Piripo aŋɨ'nɨ mɨ'rɨ' nurɨ aŋwɨ e da'nɨ arɨ'a' wi'ɨ'yɨ' wiŋɨnigɨnɨ. O wɨ'a' ro'kiamoagɨ' Aisaiao nɨrɨrɨ eaŋɨ'pɨ ɨ'a' nɨro'a warɨŋagɨ arɨ'a' nɨwirɨ re urɨŋɨnigɨnɨ, “Joxɨ ɨ'a' roarɨŋɨ'pɨ mɨ'kɨ'pɨ na'nɨ rɨxa nɨjɨ'a' nimo'nɨma'na' rɨroarɨŋɨnɨ?” urɨ'agɨ
44008031	o re urɨŋɨnigɨnɨ, “A'ma' wo mɨniepɨsipa nerɨ'na'yɨ', arɨge nerɨ mɨ'kɨ'pɨ na'nɨ nionɨ nɨgɨ'pɨ nɨjɨ'a' imo'nɨmɨ'ɨnɨ?” nurɨrɨ re urɨŋɨnigɨnɨ, “Joxɨ nɨxemo'napɨrɨ nionɨ tɨ'nɨ oŋweaaiyɨ.” urɨŋɨnigɨnɨ.
44008032	Xwɨyɨ'a' Bɨkwɨ'yo ea'nɨŋɨ' o ɨ'a' roarɨŋagɨ arɨ'a' wiŋɨ'pɨ, ayɨ' rɨpɨrɨnɨ, “Sipɨsipɨ' nɨpɨkianɨro na'nɨ nɨme'ra warɨgɨ'a'pa omɨ enɨ axɨ'pɨ nɨme'ra ugɨ'awixɨnɨ. Sipɨsipɨ' mia'yo ɨ'a' wɨwa'kwi'mɨ' yarɨ'na' ogeŋɨ' bɨ mɨrarɨŋɨ'pa o enɨ axɨ'pɨ maŋɨ' bɨ mɨyoa'moŋɨnigɨnɨ.
44008033	Aya' imɨmɨ' wika'rarɨ'na' a'ma' wo nurakirɨ ‘Ɨ'wɨ' bɨ meŋorɨnɨ.’ murɨŋɨnigɨnɨ. Nɨpɨki'a'na' xwɨ'a' tɨ'yo bɨ tɨ'nɨ mɨŋweaŋɨ' na'nɨ xegɨ' a'ma' imo'nɨgɨ'a'yo wiwanɨŋɨ'yɨ' wika'rɨgɨ'a'pɨ na'nɨ go a'waŋɨ' urɨnɨ'a'rɨ'anɨ?” xwɨyɨ'a' o ɨ'a' roarɨŋagɨ wi'meaŋɨ'pɨ ayɨ' apɨrɨnɨ.
44008034	Itiopia da'ŋɨ' gapɨmano Piripomɨ yarɨŋɨ' nɨwirɨ re urɨŋɨnigɨnɨ, “Wɨ'a' ro'kiamoago nɨrɨrɨ eaŋɨ' apɨ xewanɨŋo na'nɨ nɨrɨrɨ eaŋɨ'ranɨ? A'ma' wo na'nɨ nɨrɨrɨ eaŋɨ'ranɨ? Joxɨ ananɨ a'waŋɨ' nɨrɨre'ɨnɨ?” urɨ'agɨ
44008035	Piripo xwɨyɨ'a' Bɨkwɨ'yo ea'nɨŋɨ' a'ma'o ɨ'a' ro'ɨ'pimɨ da'nɨ iwamɨ'o' nure'wapɨya nurɨ Jisaso na'nɨ repɨyɨ' wiŋɨnigɨnɨ.
44008036	Awau' sɨnɨ nerɨmea'nɨmɨ o'ɨ' ayimɨ nuri iniɨgɨ' wu' wearɨŋɨ' e nɨre'mori Itiopia da'ŋɨ' gapɨmano re urɨŋɨnigɨnɨ, “Sɨŋwɨ' wɨneɨ. Iniɨgɨ' e wearɨnɨ. Nionɨ ‘Wayɨ' omea'mɨnɨ.’ nɨnimo'nɨrɨ'na'yɨ', pi' nɨrakioŋwɨra'rarɨŋagɨ na'nɨ wayɨ' mɨmeapa epaxɨ' imo'nɨmɨ'ɨnɨ?” urɨ'agɨ
44008037	[Piripo re urɨŋɨnigɨnɨ, “Joxɨ dɨŋɨ' bɨ bɨ mamo' Jisasomɨnɨ dɨŋɨ' nɨwɨkwɨ'rorɨ'na'yɨ', ananɨ wayɨ' meapaxɨ' imo'nɨrɨ'ɨnɨ.” urɨ'agɨ o re urɨŋɨnigɨnɨ, “‘Jisasɨ Kiraiso Gorɨxomɨ xewaxorɨnɨ.’ nɨyaiwirɨ na'nɨ dɨŋɨ' wɨkwɨ'roŋɨnɨ.” nurɨrɨ]
44008038	osɨ' i'ropearɨŋɨ'pimɨ omɨŋɨ' mearɨŋomɨ “Re ɨkwɨ'roa'reɨ.” nurɨrɨ Piripo tɨ'nɨ Itiopia da'ŋo tɨ'nɨ nayoari iniɨgɨ'yo na'nɨ nɨweri nɨpa'wiri e da'nɨ Piripo a'ma' omɨ wayɨ' umeaiŋɨnigɨnɨ.
44008039	Wayɨ' numeairɨ awau' iniɨgɨ'yo da'nɨ ni'mɨnɨmea'mɨ peyarɨ'na' re eŋɨnigɨnɨ. Kwi'yɨ' A'mɨna'oya'pɨ Piripomɨ aŋɨ'nɨ me'napɨŋɨnigɨnɨ. Aŋɨ'nɨ me'napa'na' Itiopia da'ŋɨ' gapɨmano Piripomɨ a'mɨ sɨŋwɨ' bɨ mɨwɨnɨpa nerɨ aiwɨ o'ɨ' xegɨ' warɨŋɨ'yimɨ nurɨ'na' yayɨ' ne'ra uŋɨnigɨnɨ.
44008040	Piripo wenɨŋɨ' e'ɨ'yɨ' wɨnɨŋɨnigɨnɨ. “Aŋɨ' xegɨ' yoɨ' Asɨdotɨ rɨ'a re'mo'ɨnɨ?” nɨyaiwirɨ e da'nɨ nurɨ'na' aŋɨ' o'ɨ' e apɨ apɨ ikwɨ'ro'nɨŋɨ'yo xwɨyɨ'a' yayɨ' neainarɨŋɨ'pɨ wa'ɨ' nura nɨmu'rorɨ aŋɨ' yoɨ' Sisaria rɨnɨŋɨ'pimɨ re'moŋɨnigɨnɨ.
44009001	Soro sɨnɨ a'ma' Jisasomɨ xɨ'darɨgɨ'a'yɨ' pɨ'nɨ wia'rɨ'ɨ'rɨxɨnɨrɨ e'ɨ' nɨremorɨ re nɨra nemerɨ'na', “Jisasomɨ anɨŋɨ' nuxɨ'dɨro'na'yɨ', mɨyɨ'o' ra'ra'rɨnɨŋɨ'yo'nɨŋɨ' urɨ'kwi'na'na' pɨpɨki'mɨ' wianɨ'wa'rɨnɨ.” nɨra nemerɨ'na' apaxɨ'pa'nɨŋɨ' imo'nɨgɨ'a'yo sea'yɨ e wimo'nɨŋo tɨ'ŋɨ' e na'nɨ nurɨ
44009002	omɨ re urɨŋɨnigɨnɨ, “Nionɨ aŋɨ' yoɨ' Damasɨkasɨ na'nɨ nurɨ Judayene negɨ' rotu' aŋɨ'yo awi' ea'nɨgɨ'a'yɨ' oxɨ'ranɨ, apɨxɨ'ranɨ, gɨyɨ' gɨyɨ' o'ɨ' Jisaso tɨ'a'mɨnɨ inɨŋɨ'yimɨ xɨ'darɨŋagɨ'a nɨwɨnɨrɨ'na' ɨ'a' nɨxɨrɨrɨ gwɨ' nɨjirɨ Jerusaremɨ re na'nɨ nɨmea'mɨ bɨmɨ'a na'nɨ joxɨ payɨ' bɨ Judayeneya' rotu' aŋɨ' wiwa' wiwa'mɨ mewegɨ'a'wa na'nɨ nɨrɨrɨ rɨ'wamɨŋɨ' nearɨ niapowa'reɨ.” nurɨrɨ o payɨ' nearɨ mɨnɨ wiowa'ra'na'
44009003	Soro payɨ' nura'pɨrɨ nɨmea'mɨ nurɨ nurɨ nurɨ rɨxa Damasɨkasɨ tɨ'ŋɨ' e aŋwɨ e re'mo'a'na' re eŋɨnigɨnɨ. Aŋɨ'namɨ da'nɨ wɨ'a' no'kie'napɨrɨ'na' omɨ wɨ'a' wo'kia'rɨŋɨnigɨnɨ.
44009004	Wɨ'a' wo'kia'ra'na' o xwɨ'a'yo pɨ'ki'nɨmea'a'na' re eŋɨnigɨnɨ. Aŋɨ'namɨ da'nɨ xwɨyɨ'a' re rɨne'napɨŋɨnigɨnɨ, “Soroxɨnɨ, Soroxɨnɨ, joxɨ pi' na'nɨ nionɨ rɨkɨkɨrɨ'o' nika'rarɨŋɨnɨ?” urɨ'agɨ
44009005	Soro re urɨŋɨnigɨnɨ, “A'mɨna'oxɨnɨ, joxɨ goxɨrɨnɨ?” urɨ'agɨ “Nionɨ Jisasonɨ joxɨ rɨkɨkɨrɨ'o' nika'rarɨŋonɨrɨnɨ.” urɨŋɨnigɨnɨ.
44009006	E nurɨrɨ re urɨŋɨnigɨnɨ, “E nerɨ ai' joxɨ nɨwia'pɨ'nɨmea'mɨ aŋɨ' apɨ ikwɨ'ro'nɨŋɨ'pimɨ na'nɨ nurɨ e ŋweaŋa'na' a'ma' wo joxɨ aga nerɨ'pɨ na'nɨ a'waŋɨ' rɨrɨnɨŋoɨ.” urarɨ'na'
44009007	Soro tɨ'nɨ warɨgɨ'a'yɨ' e nɨro'wapɨma'na' xwɨyɨ'a' bɨ mɨrɨpaxɨ' nimo'nɨro xwɨyɨ'a' rɨne'naparɨŋɨ'pɨ arɨ'a' nɨwiro aiwɨ a'ma' womɨ sɨŋwɨ' mɨwɨnɨgɨ'awixɨnɨ.
44009008	Soro xwɨ'a'yo pɨ'ki'nɨmeae' da'nɨ nɨwia'pɨ'nɨmearɨ xegɨ' sɨŋwɨ' noxoarɨ nanɨrɨ aiwɨ amɨpi' wi' sɨŋwɨ' wɨnɨpaxɨ' mimo'nɨŋagɨ na'nɨ omɨ we'yo ɨ'a' nɨmaxɨrɨro nɨme'ra nuro Damasɨkasɨ nɨre'moro
44009009	nɨŋwearɨ'na' o sɨnɨ sɨŋwɨ' mɨwɨnɨpaxɨ' nerɨ iniɨgɨ' nɨrɨ aiwa' nɨrɨ mepa yarɨ'na' sɨ'a' wɨyau' wɨyi o'rɨŋɨnigɨnɨ.
44009010	A'ma' Damasɨkasɨ ŋweaŋɨ'yɨ' wo —O xegɨ' yoɨ' Ananaiasorɨnɨ. Jisasomɨ uxɨ'darɨŋɨ' worɨnɨ. Omɨ A'mɨna'o orɨŋa' nupa'rɨrɨ “Ananaiase!” ura'na' o “A'mɨna'oxɨnɨ, nionɨ ŋweaŋɨnɨ.” urɨ'agɨ
44009011	A'mɨna'o re urɨŋɨnigɨnɨ, “Joxɨ nɨwia'pɨ'nɨmea'mɨ o'ɨ' Awiaxoɨ rɨnɨŋɨ'yimɨ na'nɨ nurɨ aŋɨ' Judasoya'iwa'mɨ da'nɨ a'ma' aŋɨ' xegɨ' yoɨ' Tasasɨ da'ŋɨ' Soroyɨ rɨnɨŋo na'nɨ yarɨŋɨ' wiɨ. ‘O re rɨŋweanɨ?’ Yarɨŋɨ' e wiɨ. Ai agwɨ o nionɨ xwɨyɨ'a' rɨrɨmɨ' niarɨŋagɨ na'nɨ rarɨŋɨnɨ.
44009012	O orɨŋa' nɨwɨnɨrɨ'na' re wɨnɨ'ɨ'rɨnɨ. A'ma' wo, Ananaiasoyɨ rɨnɨŋo nɨ'wiapɨrɨ xɨ'o a'mɨ sɨŋwɨ' anɨnɨ na'nɨ we' sea'yɨ e wikwia'rɨ'agɨ wɨnɨ'ɨ' eŋagɨ na'nɨ enɨ rarɨŋɨnɨ.” urɨ'agɨ ai'
44009013	re urɨŋɨnigɨnɨ, “A'mɨna'oxɨnɨ, a'ma' obaxɨ' a'ma' joxɨ nɨrarɨŋo na'nɨ xwɨyɨ'a' rarɨŋagɨ'a arɨ'a' wiŋa'rɨnɨ. O a'ma' joxɨya' imo'nɨgɨ'a'yo Jerusaremɨ da'nɨ sɨpi' wika'rɨŋɨ'pɨ na'nɨ arɨ'a' wiŋa'rɨnɨ.
44009014	Apaxɨ'pa'nɨŋɨ' imo'nɨgɨ'a' xwe'owa payɨ' nearo wiowa're'napɨ'agɨ'a na'nɨ a'ma' joxɨ xwɨyɨ'a' rɨrɨmɨ' nɨsirɨ'na' yoɨ' Jisasoyɨ rarɨgɨ'a'yo gwɨ' yipaxɨ' nimo'nɨmɨ bɨŋorɨnɨ.” urɨ'agɨ ai'
44009015	A'mɨna'o re urɨŋɨnigɨnɨ, “O gɨ' ino'ki'nɨŋɨ' omɨŋɨ' niiarɨŋo imo'nɨrɨ yoɨ' nionɨya'pɨ na'nɨ e'ma'yo tɨ'nɨ wigɨ' mɨxɨ' ina'yɨ'yo tɨ'nɨ dɨxɨ' Isɨrerɨyo tɨ'nɨ wa'ɨ' urɨrɨ enɨ'a' na'nɨ rɨxa rɨ'peaŋa'o eŋagɨ na'nɨ joxɨ ananɨ o tɨ'ŋɨ' e na'nɨ uɨ.
44009016	O nionɨ na'nɨ wa'ɨ' urɨmearɨ'na' rɨ'nɨŋɨ' wi'meanɨ'a'pɨ na'nɨ xamɨŋonɨ nɨjɨ'a' nɨwirɨ wi'wapɨyimɨ'a'rɨnɨ.” urɨ'agɨ
44009017	Ananaiaso arɨ'a' e nɨwimɨ nurɨ aŋiwa'mɨ nɨpa'wirɨ we' sea'yɨ e nɨwikwia'rɨma'na' re urɨŋɨnigɨnɨ, “Jisasomɨ dɨŋɨ' nɨwɨkwɨ'rorai na'nɨ gɨ' nɨrɨxɨ'mea' imo'nɨŋɨ' Soroxɨnɨ, A'mɨna' Jisaso, o'ɨ' joxɨ barɨŋɨ'yimɨ sɨŋa'nɨ simo'nɨŋo joxɨ a'mɨ sɨŋwɨ' anɨrɨ kwi'yɨ' oya'pɨ sɨxɨ' rɨmi'morɨ enɨ na'nɨ nɨrowa're'napɨ'agɨ barɨŋɨnɨ.” ura'na' axi'na' re eŋɨnigɨnɨ.
44009018	Sɨŋwɨ'yo yɨ'a'nɨŋɨ' imo'nɨŋɨ' upa'rɨŋɨ'pɨ rɨxea'mioaŋɨnigɨnɨ. Rɨxea'mioa'a'na' o a'mɨ pi'ra'nɨŋɨ' sɨŋwɨ' nanɨrɨ na'nɨ nɨwia'pɨ'nɨmearɨ wayɨ' nɨmea'ma'na'
44009019	aiwa' nɨnɨrɨ eŋɨ' sɨxɨ' ea'nɨŋɨnigɨnɨ. Soro a'ma' Jisasomɨ xɨ'darɨgɨ'a' Damasɨkasɨyo ŋweagɨ'a'yɨ' tɨ'nɨ sɨ'a' wi' nɨŋwearɨ'na' kikiɨ'a' bɨ me' re eŋɨnigɨnɨ.
44009020	Apaxɨ' me' xegɨ' Judayɨ'ya' rotu' aŋɨ' wi' e wi' e mɨrɨnɨŋɨ'yo nɨpa'wiemerɨ Jisaso na'nɨ “Ayɨ' Gorɨxomɨ xewaxorɨnɨ.” urɨmeŋɨnigɨnɨ.
44009021	E urɨmearɨ'na' xɨ'o rarɨŋagɨ arɨ'a' wiarɨgɨ'a'yɨ' nɨ'nɨ anɨŋɨ' ududɨ' nɨwinɨro re nɨrɨga ugɨ'awixɨnɨ, “Jerusaremɨ da'nɨ a'ma' Gorɨxomɨ xwɨyɨ'a' rɨrɨmɨ' nɨwirɨ'na' yoɨ' Jisasoyɨ rarɨgɨ'a'yo rɨkɨkɨrɨ'o' nɨwika'rɨmɨ bɨŋo, ayɨ' ro menɨranɨ? A'ma' re da'ŋɨ' axɨ'pɨ yarɨgɨ'a'yo enɨ gwɨ' nɨyirɨ nɨmea'mɨ nurɨ apaxɨ'pa'nɨŋɨ' imo'nɨgɨ'a' xwe'owa tɨ'ŋɨ' e wa'rɨmɨnɨrɨ bɨŋo, ayɨ' ro menɨranɨ?” nɨrɨga warɨ'na'
44009022	Soro wa'ɨ' nurɨmerɨ pi'ra'nɨŋɨ' nɨreŋwɨpe'a nurɨ'na' xegɨ' Judayo ududɨ' winɨ' nureka'rɨrɨ “A'ma' Gorɨxo yea'yɨ' neayimɨxemeanɨ'a na'nɨ urowa're'napɨŋo, ayɨ' Jisasorɨnɨ.” urarɨ'na' ayɨ' o e urarɨŋɨ'pɨ xopɨra'rɨ' wipaxɨ' bɨ mimo'nɨgɨ'awixɨnɨ.
44009023	Sɨ'a' aya' wi' rɨxa nɨmu'ro'ma'na' eŋa'na' xegɨ' Judayɨ' Soromɨ pɨkianɨro na'nɨ awi' nea'nɨro mekaxɨ' me'agɨ'a aiwɨ
44009024	Soro ayɨ' xɨ'o na'nɨ mekaxɨ' me'ɨ'a'pɨ na'nɨ arɨ'a' wi'agɨ na'nɨ ayɨ' o e'ɨ' umɨnɨrɨ na'nɨ peyea'a'na' opɨkianeyɨnɨro aŋɨ' apɨ nɨpimɨnɨ a'kɨŋa'yo mɨdɨmɨda'nɨ ɨ'wi' ge ge inɨŋe ikwa'wɨyimɨranɨ, a'rɨ'wɨyimɨranɨ, i'ni'na' anɨŋɨ' awi' nɨro'a pwarɨŋagɨ'a aiwɨ
44009025	xegɨ' ure'wapɨyarɨŋɨ'yɨ' re egɨ'awixɨnɨ. Rɨxa sɨ'a' yinɨŋa'na' Soromɨ soxɨ' ɨ'a' xwe' wu'mɨ nɨmia'rɨma'na' gwɨ' nɨjima'na' a'kɨŋa'yo sea'yɨ e'mɨ da'nɨ awayinɨ nɨmamo'wa'ra wepɨ'na'na' o xwɨ'a' mɨ'de da'nɨ nɨroa'mɨnɨmea'mɨ uŋɨnigɨnɨ.
44009026	Soro rɨxa Jerusaremɨ na'nɨ nurɨ e nɨre'mo'ma'na' xewanɨŋo a'ma' Jisasomɨ xɨ'darɨgɨ'a'yɨ' tɨ'nɨ gwiaumɨ' oinɨmɨnɨrɨ yarɨ'na' ayɨ' “O enɨ nene tɨ'nɨ Jisasomɨ xɨ'darɨŋwa'yɨ' womanɨ.” nɨyaiwiro wa'yɨ' nɨwie'ra warɨŋagɨ'a aiwɨ
44009027	Banabaso omɨ saŋɨ' nura'pɨrɨ wa'ɨ' wurɨmeiarɨgɨ'a'wa tɨ'ŋɨ' e na'nɨ nɨwirɨmea'mɨ nurɨ Soro o'ɨ' e nurɨ A'mɨna'omɨ sɨŋwɨ' wɨnɨrɨ o tɨ'nɨ xwɨyɨ'a' rɨnɨri eŋɨ'pɨ na'nɨ repɨyɨ' wirɨ o Damasɨkasɨ nɨŋwearɨ Jisaso na'nɨ wa'ɨ' nurɨrɨ'na' aya' igigɨ' me' urarɨŋɨ'pɨ na'nɨ repɨyɨ' wirɨ eŋɨnigɨnɨ.
44009028	E eŋi'na' da'nɨ Soro Jisasomɨ dɨŋɨ' wɨkwɨ'roarɨgɨ'a'yɨ' tɨ'nɨ gwiaumɨ' ninɨro ananɨ Jerusaremɨ aŋɨ' nɨpimɨnɨ nemerɨ'na' aya' igigɨ' me' A'mɨna' Jisaso na'nɨ nure'wapɨya nurɨ yarɨ'na'
44009029	Judayɨ' e'ma'yɨ' tɨ'a'mɨnɨ xɨrɨgɨ'a'yɨ' nɨwia'pɨ'nɨmearo re egɨ'awixɨnɨ. O tɨ'nɨ xwɨyɨ'a' xɨmɨxɨmɨ' ninɨro mɨxɨ' nɨrɨnɨ'asa'na' rɨxa “Omɨ pi'yo da'nɨ pɨkianɨre'wɨnɨ?” nɨrɨnɨro e yanɨro yarɨŋagɨ'a aiwɨ
44009030	Jisasomɨ dɨŋɨ' nɨwɨkwɨ'roro na'nɨ xegɨ' xexɨrɨ'mea' imo'nɨgɨ'a'yɨ' omɨ owika'raneyɨnɨro rɨnarɨgɨ'a'pɨ na'nɨ nɨjɨ'a' nimo'nɨma'na' omɨ nɨmea'mɨ aŋɨ' yoɨ' Sisaria na'nɨ nɨwero e da'nɨ aŋɨ' Tasasɨ tɨ'ŋɨ'mɨ na'nɨ urowa'raugɨ'awixɨnɨ.
44009031	Ayɨna'nɨ a'ma' Jisasoya' sɨyikɨ' imo'nɨgɨ'a' Judia pɨropenɨsɨ'yo ŋweagɨ'a'yɨ'ranɨ, Gariri pɨropenɨsɨ'yo ŋweagɨ'a'yɨ'ranɨ, Samaria pɨropenɨsɨ'yo ŋweagɨ'a'yɨ'ranɨ, nɨ'nɨ nɨyopɨya'rɨrɨ nɨŋwearo dɨŋɨ' sɨ'kɨ'kɨ' nomɨxɨga nuro'na' A'mɨna'o na'nɨ wa'yɨ' wiro kwi'yɨ' Gorɨxoya'pɨ arɨra' wirɨ yarɨ'na' a'ma' sɨŋɨ' wi'nɨ wi'nɨ nɨkumɨxɨga ugɨ'awixɨnɨ.
44009032	Pitao aŋɨ' apɨ apɨ ikwɨ'ro'nɨŋɨ'yo nemerɨ'na' aŋɨ' yoɨ' Ridayɨ rɨnɨŋɨ'pimɨ na'nɨ nɨwerɨ nɨre'morɨ a'ma' Gorɨxoya' imo'nɨgɨ'a' e ŋweagɨ'a'yɨ' tɨ'nɨ nɨŋwearɨ'na'
44009033	a'ma' wo —Xegɨ' yoɨ' Iniasoyɨ rɨnɨŋorɨnɨ. Xegɨ' eŋɨ' nɨ'nɨ sɨwi'mɨ' eŋo eŋagɨ na'nɨ i'kwiaŋwɨ'yo weŋa'na' xwiogwɨ' we' wɨ'u'mɨ da'ŋɨ' wau' wo mu'roŋorɨnɨ. O i'kwiaŋwɨ'yo weŋagɨ Pitao sɨŋwɨ' nɨwɨnɨrɨ
44009034	re urɨŋɨnigɨnɨ, “Iniase, Jisasɨ Kiraiso pi'ra'nɨŋɨ' simɨxɨ'agɨ na'nɨ nɨwia'pɨ'nɨmearɨ dɨxɨ' i'kwiaŋwɨ' kɨ'roa'reɨ.” ura'na' re eŋɨnigɨnɨ. O axi'na' wia'pɨ'nɨmeaŋɨnigɨnɨ.
44009035	Nɨwia'pɨ'nɨmearɨ emearɨŋagɨ a'ma' aŋɨ' apɨ Ridayɨ rɨnɨŋɨ'pimɨ da'ŋɨ'yɨ' tɨ'nɨ a'ma' ayoxɨ' Saronɨyɨ rɨnɨŋɨ'pimɨ ŋweagɨ'a'yɨ' tɨ'nɨ omɨ sɨŋwɨ' e nɨwɨnɨro na'nɨ nɨkɨnɨmo'nɨro A'mɨna'o tɨ'a'mɨnɨ dɨŋɨ' wɨkwɨ'rogɨ'awixɨnɨ.
44009036	Aŋɨ' yoɨ' Jopayɨ rɨnɨŋɨ'yo apɨxɨ' Jisasomɨ xɨ'darɨŋɨ' wi' —I' xegɨ' yoɨ' Tabitai'rɨnɨ. Gɨrikɨyɨ' pɨ'ne' tɨ'nɨ Dokasi'rɨnɨ. I' kikiɨ'a' bɨ me' anɨŋɨ' minɨ' a'ma' uyi'peayɨ' imo'nɨgɨ'a'yo na'nɨ aya' nɨwianɨrɨ na'nɨ saŋɨ' nura'pa warɨŋi'rɨnɨ.
44009037	I' Pitao sɨnɨ Ridayo ŋweaŋa'na' sɨmɨxɨ' nɨwerɨ peŋɨnigɨnɨ. Pe'agɨ pɨyi'mɨ pi'ra'nɨŋɨ' igɨ'a' nearo aŋɨ' awawa' ikwɨ'ro'nɨŋɨ'yo sea'yɨ e'mɨ nɨtɨma'na'
44009038	“Pitao aŋɨ' yoɨ' Ridayo ŋweanɨ.” rɨnarɨŋagɨ'a arɨ'a' nɨwiro Jopa aŋɨ' apimɨ da'nɨ aŋwɨ e eŋagɨ na'nɨ Jisasomɨ xɨ'darɨgɨ'a'yɨ' wigɨ' wau'mɨ urowa'ra'na' awau' nuri waunɨ' rɨxɨŋɨ' re urɨgɨ'isixɨnɨ, “Joxɨ nene tɨ'ŋɨ' e na'nɨ beɨ. Sɨnɨ mepanɨ.” urɨ'agɨ'i
44009039	Pitao nɨwia'pɨ'nɨmea'mɨ awau' tɨ'nɨ nɨbɨro aŋɨ' e re'mo'a'na' ayɨ' aŋɨ' awawa' sea'yɨ e'mɨ ikwɨ'ro'nɨŋɨ'wa'mɨ na'nɨ nipemea'mɨ nɨpeyiro apɨxɨ' anɨ' imo'nɨgɨ'i'wa xɨ'o roŋe aŋwɨ e e'ɨ' nɨro'ma'na' ŋwɨ' nearo rapɨrapɨ' aikɨ' amɨpi' nɨ'nɨ i' sɨnɨ wi'yɨ' tɨ'nɨ nɨŋwearɨ'na' imɨxagɨ'pɨ sɨwa' nɨwia warɨ'na'
44009040	Pitao ayo “Wa'ɨ'mɨ na'nɨ peyea'poyɨ.” nurowa'rɨma'na' xo'mɨŋɨ' nɨyɨkwirɨ Gorɨxomɨ yarɨŋɨ' nɨwima'na' apɨxɨ' pɨyi' weŋɨ'mɨnɨ nɨkɨnɨmo'nɨrɨ re urɨŋɨnigɨnɨ, “Tabitai'xɨ, wia'pɨ'nɨmeaɨ.” ura'na' re eŋɨnigɨnɨ. I' rɨxa sɨŋwɨ' noxoarɨ Pitao ŋweaŋagɨ nɨwɨnɨrɨ sa' wɨ'ra'rɨnɨŋe da'nɨ nɨwia'pɨ'nɨmearɨ e'ɨ' ŋweaŋɨnigɨnɨ.
44009041	Nɨwia'pɨ'nɨmearɨ e'ɨ' ŋwea'a'na' Pitao i'mɨ we'yo ɨ'a' nɨxɨrɨma'na' nɨmɨ'eyoarɨ a'ma' Gorɨxoya' imo'nɨgɨ'a'yo tɨ'nɨ apɨxɨ' ani'wamɨ tɨ'nɨ enɨ rɨ'aiwa' nurɨrɨ rɨxa ɨ'wiapa'na' i' a'mɨ sɨŋɨ' u'agɨ na'nɨ ayo mɨnɨ wiŋɨnigɨnɨ.
44009042	Pitao e e'ɨ'pɨ na'nɨ a'ma' aŋɨ' Jopayɨ rɨnɨŋe nɨmɨnɨ ŋweagɨ'a'yɨ' arɨ'a' nɨwia'rɨro'na' obaxɨ' wi' A'mɨna'omɨ dɨŋɨ' nɨwɨkwɨ'ro'a ugɨ'awixɨnɨ.
44009043	O sɨ'a' aya' wi' Jopa nɨwerɨ'na' a'ma' wo tɨ'nɨ —O xegɨ' yoɨ' Saimonoyɨ rɨnɨŋorɨnɨ. Burɨma'kau' wara' eŋɨ' erɨ yea'yɨ' imɨxɨrɨ yarɨŋorɨnɨ. O tɨ'nɨ ŋweaagɨ'rɨnɨ.
44010001	Aŋɨ' yoɨ' Sisariayɨ rɨnɨŋɨ'pimɨ a'ma' wo —O xegɨ' yoɨ' Koniriasoyɨ rɨnɨŋorɨnɨ. E'ma'yɨ' porisɨ' sɨmɨŋɨ' nɨwi'nɨro axe gwɨ' mo'nɨgɨ'a' Itariyɨ rɨnɨŋɨ'yo sea'yɨ e imo'nɨŋɨ'yɨ' worɨnɨ.
44010002	“Gorɨxomɨ pi'ra'nɨŋɨ' ouxɨ'dɨmɨnɨ.” nɨyaiwirɨ anɨŋɨ' minɨ' yarɨŋorɨnɨ. O tɨ'nɨ a'ma' xegɨ' aŋɨ'yo ŋweagɨ'a'yɨ' tɨ'nɨ Gorɨxo na'nɨ wa'yɨ' nɨwinɨro na'nɨ Judayɨ' uyi'peayɨ'yo saŋɨ' ura'payirɨ nɨgwɨ' mɨnɨ wiayirɨ yarɨŋorɨnɨ. I'ni'na' Gorɨxomɨ xwɨyɨ'a' rɨrɨmɨ' wiayarɨŋorɨnɨ.
44010003	O sɨ'a' wɨyimɨ 3:00 p.m. imo'nɨŋa'na' orɨŋa' wɨnarɨ'na' aŋɨ'najɨ' Gorɨxoya' wo nɨwi'mearɨ re urɨŋɨnigɨnɨ, “Koniriasoxɨnɨ!” urɨ'agɨ
44010004	o sɨŋwɨ' agwɨ' nɨwɨna'rɨŋɨsa'na' sɨrɨ' nɨpɨki'nɨrɨ re urɨŋɨnigɨnɨ, “A'mɨna'oxɨnɨ, pi'rɨnɨ?” urɨ'agɨ aŋɨ'najo re urɨŋɨnigɨnɨ, “Gorɨxo xwɨyɨ'a' joxɨ rɨrɨmɨ' wiayarɨŋɨ'pɨ arɨ'a' sirɨ uyi'peayɨ'yo saŋɨ' nura'pɨrɨ'na' mɨnɨ wiayarɨŋɨ'pɨ sɨŋwɨ' ranɨrɨ nerɨ na'nɨ yayɨ' winarɨŋagɨ na'nɨ nɨrowa're'napɨŋoɨ.
44010005	Agwɨ joxɨ a'ma' wo Saimonoyɨ rɨnɨŋomɨ —O xegɨ' yoɨ' bɨ Pitaorɨnɨ. O a'ma' burɨma'kau' wara' eŋɨ' erɨ yea'yɨ' imɨxɨrɨ yarɨŋɨ' Saimonoyɨ rɨnɨŋoya' aŋɨ' rawɨrawa' imaŋɨ'pa' tɨ'nɨ mɨrɨnɨŋiwa'mɨ ŋweanɨ. Omɨ wirɨmiaupɨ'rɨ na'nɨ Jopa na'nɨ a'ma' wamɨ urowa'reɨ.”
44010006	Agwɨ joxɨ a'ma' wo Saimonoyɨ rɨnɨŋomɨ —O xegɨ' yoɨ' bɨ Pitaorɨnɨ. O a'ma' burɨma'kau' wara' eŋɨ' erɨ yea'yɨ' imɨxɨrɨ yarɨŋɨ' Saimonoyɨ rɨnɨŋoya' aŋɨ' rawɨrawa' imaŋɨ'pa' tɨ'nɨ mɨrɨnɨŋiwa'mɨ ŋweanɨ. Omɨ wirɨmiaupɨ'rɨ na'nɨ Jopa na'nɨ a'ma' wamɨ urowa'reɨ.”
44010007	Aŋɨ'najo e nurɨmɨ u'a'na' Koniriaso xegɨ' aŋiwa'mɨ omɨŋɨ' wiiarɨgɨ'a'yɨ' wau'mɨ “Eɨnɨ.” nurɨrɨ sɨmɨŋɨ' wi'narɨŋɨ' xɨ'o tɨ'nɨ anɨŋɨ' minɨ' emearɨŋɨ' womɨ enɨ —O “Gorɨxomɨ pi'ra'nɨŋɨ' ouxɨ'dɨmɨnɨ.” nɨyaiwirɨ anɨŋɨ' minɨ' yarɨŋorɨnɨ. Omɨ enɨ “Eɨnɨ.” nurɨrɨ awamɨ
44010008	amɨpi' nɨ'nɨ aŋɨ'najo urɨ'ɨ'pɨ na'nɨ repɨyɨ' nɨwima'na' Jopa na'nɨ urowa'rɨŋɨnigɨnɨ.
44010009	Sa' wegɨ'a'wa wɨ'a'pɨ tɨ'nɨ nɨwia'pɨ'nɨmea'mɨ nuro nuro sɨnɨ o'ɨ' e nuro'na' Jopa tɨ'ŋɨ' e aŋwɨ e re'moanɨro yarɨ'na' Pitao ikwawedɨ' imo'nɨŋa'na' Gorɨxomɨ xwɨyɨ'a' rɨrɨmɨ' wimɨnɨrɨ na'nɨ aŋɨ' xɨ'o wearɨŋiwa'mɨ wai'wɨ'yo nɨxe'ga nɨpeyirɨ aŋɨ' rɨ'wɨ' sea'yɨyo ikwɨ'ro'nɨŋe da'nɨ e yarɨ'na'
44010010	agwɨ' wi'agɨ “Aiwa' onɨmɨnɨ.” nɨwimo'nɨrɨ ai' ayɨ' aiwa' sɨnɨ rɨyamɨ' yarɨ'na' i'kwɨ'kwɨ' nɨya'rɨrɨ
44010011	wenɨŋɨ' ya'nɨ'ɨ'yɨ' wɨnɨŋɨnigɨnɨ. Aŋɨ'namɨ da'nɨ o'ɨ' ninɨma'na' rapɨrapɨ' xwe' wu'nɨŋɨ' imo'nɨŋɨ' bɨ mɨda'nɨ biau' mɨda'nɨ biau' ɨ'a' nɨxɨrɨma'na' xwɨ'a'yo na'nɨ awayinɨ nɨmamo'wa'ra wepɨ'nɨnarɨŋagɨ nɨwɨnɨrɨ
44010012	rɨxa xwɨ'a'yo ikwia'rɨna'na' wenɨŋɨ' e'ɨ'yɨ' wɨnɨŋɨnigɨnɨ. Naŋwɨ' xwe' xɨxegɨ'nɨ tɨ'nɨ amɨpi' agwɨ' tɨ'nɨ nape'a warɨŋɨ'pɨ tɨ'nɨ iŋɨ' xɨxegɨ'nɨ tɨ'nɨ iwa'ɨ'pimɨ weŋagɨ wɨnarɨ'na' re eŋɨnigɨnɨ.
44010013	Xwɨyɨ'a' bɨ nɨrɨne'napɨrɨ re urɨŋɨnigɨnɨ, “Pitaoxɨnɨ, nɨwia'pɨ'nɨmearɨ naŋwɨ' apɨ nɨpɨkirɨ neɨ.” urɨ'agɨ ai'
44010014	Pitao re urɨŋɨnigɨnɨ, “A'mɨna'oxɨnɨ, aga oweoɨ. Naŋwɨ' Judayene ŋwɨ' ikaxɨ' ea'nɨŋɨ'pimɨ da'nɨ ‘Ŋwɨ'a'rɨnɨ.’ rɨnɨŋɨ'pɨ, aya' nɨninɨrɨ piaxɨ' nea'nɨpaxɨ' imo'nɨŋɨ'pɨ sɨnɨ mɨnɨ'a'onɨ eŋagɨ na'nɨ joxɨ nɨrɨ'ɨ'pɨ wi' emɨme'ɨnɨ.” urɨ'agɨ
44010015	xwɨyɨ'a' a'mɨ bɨ re rɨne'napɨŋɨnigɨnɨ, “Gorɨxonɨ rɨxa ‘Ŋwɨ'a' mimo'nɨnɨ.’ ra'rɨ'ɨ'pɨ na'nɨ sɨnɨ dɨŋɨ' re mɨyaiwipanɨ, ‘Nɨnɨrɨ'na'yɨ', sɨnɨ aya' nɨninɨrɨ piaxɨ' nea'nɨpaxɨ' imo'nɨŋɨ'pɨrɨ'anɨ?’ mɨyaiwipanɨ.” rɨne'napɨŋɨnigɨnɨ.
44010016	Pitao sɨŋwɨ' wɨnɨrɨ arɨ'a' wirɨ e'ɨ'pɨ axɨ'pɨ biau' bɨ nɨwɨnayima'na' eŋa'na' re eŋɨnigɨnɨ. Iwa'ɨ'pɨ apaxɨ' me' nɨpeyirɨ aŋɨ'namɨ ai'nɨŋɨnigɨnɨ.
44010017	Pitao i'kwɨ'kwɨ' nɨya'rɨrɨ wɨnɨ'ɨ'pɨ na'nɨ “Pi' na'nɨ rɨ'a wɨnɨ'ɨnɨ?” nɨyaiwirɨ ududɨ' aya' wi' nika'rɨga warɨ'na' re eŋɨnigɨnɨ. A'ma' Koniriaso xɨ'o tɨ'ŋɨ' e na'nɨ wa'ɨ' urowa'rɨ'a'wa aŋɨ' wi'yo Saimonoya' aŋɨ' na'nɨ yarɨŋɨ' nɨwie'ra nɨbɨma'na' rɨxa a'kɨŋa' ɨ'wi' e nɨro'napɨro
44010018	rɨ'aiwa' re rɨgɨ'awixɨnɨ, “A'ma' Saimono a'mɨ yoɨ' bɨ Pitaoyɨ rɨnɨŋo re rɨŋweanɨ?” rɨ'aiwa' e rarɨ'na'
44010019	Pitao i'kwɨ'kwɨ' nɨya'rɨrɨ mɨ'kɨ'pɨ na'nɨ “Pi' na'nɨ rɨ'a wɨnɨ'ɨnɨ?” nɨyaiwirɨ dɨŋɨ' e pɨki'narɨ'na' Gorɨxoya' kwi'yɨ'pɨ omɨ re urɨŋɨnigɨnɨ, “Arɨ'a' niɨ. A'ma' wau' wo joxɨ si'meanɨro na'nɨ pɨ'a' siarɨŋoɨ.
44010020	Wigɨ' dɨŋɨ'yo da'nɨ marɨ'a'ɨ, niɨwanɨŋonɨ awa joxɨ sirɨme'napɨ'rɨ urowa're'napɨ'a' eŋagɨ na'nɨ joxɨ nɨwia'pɨ'nɨmea'mɨ nɨwepɨ'nɨrɨ dɨŋɨ' obɨbaxɨ' ‘Pi' na'nɨ rɨ'a yarɨŋɨnɨ?’ mɨmo' ananɨ awa tɨ'nɨ nɨkumɨxɨnɨrɨ nawi'nɨ u'poyɨ.” urɨ'agɨ
44010021	Pitao awa rogɨ'e na'nɨ nɨwepɨ'nɨrɨ re urɨŋɨnigɨnɨ, “Arɨ'a' ni'poyɨ. A'ma' soyɨ'ne' pɨ'a' yarɨgɨ'o, ayɨ' nionɨ na'nɨ yarɨŋoɨ. Soyɨ'ne' pi' na'nɨ bɨ'oyɨ'ne'rɨnɨ?” urɨ'agɨ
44010022	awa re urɨgɨ'awixɨnɨ, “Koniriaso —O porisɨ' 100 imo'nɨgɨ'a'yo sea'yɨ e wimo'nɨŋorɨnɨ. A'ma' we' ro'nɨŋo nimo'nɨrɨ Gorɨxomɨ wa'yɨ' wiarɨŋorɨnɨ. Dɨxɨ' Judayɨ' nɨ'nɨ ‘O a'ma' naŋorɨnɨ.’ rarɨgɨ'orɨnɨ. Omɨ aŋɨ'najɨ' wo re ure'napɨŋɨnigɨnɨ, ‘Joxɨ xwɨyɨ'a' o rɨrɨnɨ'a'pɨ arɨ'a' wirɨ'a na'nɨ omɨ wirɨmiaupɨ'rɨ na'nɨ dɨxɨ' wamɨ urowa'reɨ.’ ure'napɨŋɨ' na'nɨ bɨ'wa'onerɨnɨ.” urɨ'agɨ'a
44010023	Pitao “Ananɨ nɨ'wiapɨro nionɨ tɨ'nɨ sa' oweaneyɨ.” urɨŋɨnigɨnɨ. Sa' weŋo wɨ'a'pɨ tɨ'nɨ nɨwia'pɨ'nɨmearɨ awa tɨ'nɨ nuro'na' a'ma' Jopa da'ŋɨ' Jisasomɨ dɨŋɨ' nɨwɨkwɨ'roro na'nɨ xexɨrɨ'mea' imo'nɨgɨ'a'wa tɨ'nɨ nawi'nɨ nuro
44010024	o'ɨ'mɨ sɨ'a' wɨyi wegɨ'a'wa nɨwia'pɨ'nɨmea'mɨ warɨ'na' Koniriaso xegɨ' xexɨrɨ'mea'yɨ' tɨ'nɨ xegɨ' nɨkumɨxɨnɨrɨ emearɨgɨ'a'yɨ' tɨ'nɨ awi' neaa'rɨma'na' wenɨŋɨ' nerɨ ŋweaŋa'na' Pitao aŋɨ' apimɨ Sisariayɨ rɨnɨŋɨ'pimɨ nɨre'morɨ
44010025	aŋɨ' Koniriasoya'iwa'mɨ pa'wimɨnɨrɨ e'ɨ'yɨ' o Pitao tɨ'nɨ nerɨmea'nɨrɨ'na' oya' sɨkwɨ' tɨ'ŋɨ' e nɨpɨ'ki'nɨmearɨ mɨŋɨ' xwɨ'a'yo ɨkwɨ'roŋɨnigɨnɨ.
44010026	E e'agɨ aiwɨ Pitao omɨ a'rɨ'wɨ' numearɨ re urɨŋɨnigɨnɨ, “Joxɨ nɨwia'pɨ'nɨmearɨ e'ɨ' roɨ. Nionɨ enɨ sa a'ma' wonɨrɨnɨ.” nurɨrɨ
44010027	o tɨ'nɨ xwɨyɨ'a' nɨrɨnɨri nerɨmea'nɨmɨ nɨpa'wirɨ'na' a'ma' obaxɨ' awi' nea'nɨro ŋweaŋagɨ'a nɨwɨnɨrɨ
44010028	re urɨŋɨnigɨnɨ, “Judayene re rɨnarɨŋwa'pɨ na'nɨ e'ma'yɨ'ne' xamɨŋɨ'yɨ'ne' enɨ nɨjɨ'a' imo'nɨŋoɨ, ‘Nene e'ma'yɨ' tɨ'nɨ gwiaumɨ' ninɨrane'na'ranɨ, xwɨyɨ'a' nɨŋwearane'na'ranɨ, apimɨ da'nɨ negɨ' ŋwɨ' ikaxɨ' rɨnarɨŋwa'pimɨ wiai'kiarɨŋwɨnɨ.’ E rɨnarɨŋwa'pɨ na'nɨ xamɨŋɨ'yɨ'ne' nɨjɨ'a' imo'nɨŋoɨ. E nerɨ ai' Gorɨxo nionɨ re oyaiwinɨrɨ orɨŋa' nɨpa'rɨŋɨnigɨnɨ, ‘E'ma'yɨ' ai' wo tɨ'nɨ gwiaumɨ' minɨpaxɨ' mimo'nɨnɨ.’ E oyaiwinɨrɨ orɨŋa' nɨpa'rɨŋɨ' eŋagɨ na'nɨ ‘E'ma'yɨ' tɨ'nɨ gwiaumɨ' ninɨrɨ'na' piaxɨ' ea'nɨpaxɨ'rɨnɨ.’ wi' sɨnɨ rɨpaxonɨmanɨ.
44010029	Gorɨxo sɨwa' e'nɨŋɨ' ni'ɨ' eŋagɨ na'nɨ a'ma' rowa nionɨ nirɨmeanɨro ba'na' nionɨ uraki'mɨnɨrɨ wi' murɨ' sa arɨ'a' nɨwirɨ nu'mɨ bɨ'anigɨnɨ. Ayɨna'nɨ yarɨŋɨ' bɨ oseaimɨnɨ. Pi' na'nɨ nirɨmea'ɨ'onɨrɨnɨ?” urɨ'agɨ
44010030	Koniriaso re urɨŋɨnigɨnɨ, “Nionɨ agi'na' ayi'mɨnɨ sɨ'a'pɨ tɨ'nɨ xɨxenɨ reya'i'na' 3:00 p.m. imo'nɨŋa'na' aŋɨ' riwa'mɨ da'nɨ Gorɨxomɨ xwɨyɨ'a' rɨrɨmɨ' wiarɨ'na' re eŋɨnigɨnɨ. A'ma' rapɨrapɨ' xwɨnɨ'a' eaarɨŋɨ' yi'nɨŋɨ' wo nɨro'napɨrɨ
44010031	re nɨrɨŋɨnigɨnɨ, ‘Koniriasoxɨnɨ, joxɨ Gorɨxomɨ yarɨŋɨ' wiarɨŋɨ'pɨ arɨ'a' sirɨ joxɨ a'ma' uyi'peayɨ'yo arɨra' wiayarɨŋɨ'pɨ sɨŋwɨ' ranɨrɨ nerɨ na'nɨ yayɨ' winarɨŋagɨ na'nɨ nɨrowa're'napɨŋoɨ.
44010032	Agwɨ joxɨ a'ma' wo Saimonoyɨ rɨnɨŋomɨ —O xegɨ' yoɨ' bɨ Pitaorɨnɨ. O a'ma' burɨma'kau' wara' eŋɨ' erɨ yea'yɨ' imɨxɨrɨ yarɨŋɨ' Saimonoyɨ rɨnɨŋoya' aŋɨ' rawɨrawa' imaŋɨ'pa' tɨ'nɨ mɨrɨnɨŋiwa'mɨ ŋweanɨ. Omɨ wirɨmiaupɨ'rɨ na'nɨ Jopa na'nɨ dɨxɨ' wamɨ urowa'reɨ.’ nɨrɨ'agɨ
44010033	nionɨ sɨnɨ me' aŋɨ'nɨ a'ma' wa joxɨ sirɨmeapɨ'rɨ na'nɨ urowa'ra'na' joxɨ naŋɨ' nerɨ awa tɨ'nɨ bɨ'ɨnɨ. Agwɨ nene A'mɨna'o ‘Xwɨyɨ'a' ayo urɨ'ɨrɨxɨnɨ.’ rɨrɨŋɨ'pɨ nɨpɨnɨ arɨ'a' wianɨrane na'nɨ Gorɨxoya' sɨŋwɨ' anɨŋe da'nɨ awi' nea'na'rɨrane ŋweaŋwɨnɨ.” urɨŋɨnigɨnɨ.
44010034	Pitao maŋɨ' nɨyoa'morɨ re urɨŋɨnigɨnɨ, “Xa'mɨ nionɨ Gorɨxo yarɨŋɨ'pɨ na'nɨ majɨ'a' nerɨ aiwɨ agwɨ rɨxa nɨjɨ'a' imo'nɨŋɨnɨ. O wi' sɨ'mɨ' sɨ'mɨ' e nɨmerɨ anɨmɨ' yarɨ'a'nɨŋɨ' epaxomanɨ.
44010035	Omɨ wa'yɨ' wiro we' ro'nɨŋɨ' imo'nɨŋɨ'pɨ ero yarɨgɨ'a' gɨyɨ' gɨyɨ' gwɨ' wɨrɨ' wɨri'mɨ da'ŋɨ' imo'nɨgɨ'a'yɨ' aiwɨ xɨ'o tɨ'a'mɨnɨ ba'na' ananɨ yayɨ'nɨ nɨwirɨ umi'mɨnarɨŋɨ'rɨnɨ.
44010036	Xwɨyɨ'a' Gorɨxo Isɨrerene yaŋɨ' neaiapɨŋɨ' rɨpɨ na'nɨ seyɨ'ne' rɨxa nɨjɨ'a'rɨnɨ. Jisasɨ Kiraisomɨ —O A'mɨna'o nimo'nɨrɨ a'ma' nɨyonɨ sea'yɨ e wimo'nɨŋorɨnɨ. Omɨ dɨŋɨ' wɨkwɨ'roarɨŋwa'pimɨ da'nɨ Gorɨxo tɨ'nɨ pɨyɨ'a' wɨ'rɨnɨpaxɨ' imo'nɨŋwɨnɨ.
44010037	Jono xa'mɨ wayɨ' xegɨ' umeaiŋɨ'pɨ na'nɨ wa'ɨ' nemema'na' eŋa'na' Gariri da'nɨ iwamɨ'o' nimo'ga bɨrɨ Judia pɨropenɨsɨ'yo amɨ amɨ imo'nɨmerɨ eŋɨ'pɨ na'nɨ xamɨŋɨ'yɨ'ne' nɨjɨ'a'rɨnɨ.
44010038	Nasaretɨ da'ŋɨ' Jisaso na'nɨ rarɨŋɨnɨ. Omɨ Gorɨxo nɨrɨ'pearɨ xegɨ' kwi'yɨ'pɨ wirɨ eŋɨ' sɨxɨ' wea'mɨxɨrɨ e'a'na' o Gorɨxo dɨŋɨ' ukɨkayoŋagɨ na'nɨ nemerɨ'na' a'ma'yo naŋɨ'nɨ nɨwiirɨ a'ma' obo dɨŋɨ' nɨxɨxe'rorɨ sɨpi' wika'rarɨŋɨ'yo nɨyonɨ naŋɨ' imɨxɨmeŋɨ'pɨ na'nɨ seyɨ'ne' rɨxa nɨjɨ'a'rɨnɨ.
44010039	Amɨpi' o negɨ' Judayɨ' aŋɨ'yo erɨ negɨ' aŋɨ' xwe' Jerusaremɨpimɨ da'nɨ erɨ eŋɨ'pɨ wone sɨŋwɨ' wɨnaroŋwa'one riwonerɨnɨ. Omɨ nɨpɨkiro'na' yoxa'ɨ'yo yekwɨroa'rɨ'agɨ'a ai'
44010040	sɨ'a' wɨyau' wɨyi no'rɨma'na' eŋa'na' Gorɨxoya' dɨŋɨ'yo da'nɨ nɨwia'pɨ'nɨmearɨ a'ma' sɨŋwɨ' anɨgɨ'e da'nɨ sɨŋa'nɨ wimo'nɨŋɨnigɨnɨ.
44010041	Gɨ' a'ma' Judayɨ' nɨ'nɨ sɨŋwɨ' anɨgɨ'e da'nɨ marɨ'a'ɨ, a'ma' Gorɨxo eŋi'na' da'nɨ sɨŋwɨ' wɨnaro'ɨ'rɨxɨnɨrɨ neaeyi'roŋone —None o xwa'rɨpa'yo da'nɨ nɨwia'pɨ'nɨmea'ma'na' eŋa'na' o tɨ'nɨ iniɨgɨ' nɨrane aiwa' nɨrane eŋwa'onerɨnɨ. Noneya' sɨŋwɨ' anɨŋwae' da'nɨ sɨŋa'nɨ nɨneaimo'nɨrɨ
44010042	sekaxɨ' re nearɨŋɨnigɨnɨ, ‘Soyɨ'ne' nionɨ na'nɨ a'ma'yo wa'ɨ' urɨmero “A'ma' sɨŋɨ' ŋweagɨ'a'yo tɨ'nɨ rɨxa pegɨ'a'yo tɨ'nɨ nɨyonɨ a'wɨnɨ e nɨŋwea'ma'na' wigɨ' yarɨgɨ'a'pɨ eyeyi'ro'mɨ' enɨ'a na'nɨ Gorɨxo rɨ'peaŋo, ayɨ' orɨnɨ.” A'waŋɨ' e urɨmero e'ɨ'rɨxɨnɨ.’
44010043	E nearɨŋo na'nɨ wɨ'a' nearo'kiamoagɨ'a' nɨ'nɨ re nearagɨ'orɨnɨ, ‘A'ma' omɨ dɨŋɨ' wɨkwɨ'ro'ɨ'a'yɨ' nɨ'nɨ xɨ'o wiiŋɨ'pimɨ da'nɨ Gorɨxo ananɨ yokwarɨmɨ' wiiarɨŋɨ'rɨnɨ.’ nearagɨ'orɨnɨ.” urɨŋɨnigɨnɨ.
44010044	Pitao xwɨyɨ'a' apɨ sɨnɨ nura warɨ'na' re eŋɨnigɨnɨ. A'ma' xwɨyɨ'a' o rarɨŋɨ'pɨ arɨ'a' wiarɨgɨ'a'yo nɨyonɨ kwi'yɨ' Gorɨxoya'pɨ wai'nɨŋɨnigɨnɨ.
44010045	Kwi'yɨ' Gorɨxoya'pɨ wai'na'na' Judayɨ' Jisasomɨ dɨŋɨ' wɨkwɨ'roarɨgɨ'a' Pitao tɨ'nɨ bɨ'a'yɨ' wenɨŋɨ' e'ɨ'a'yɨ' wɨnɨgɨ'awixɨnɨ. Xwɨyɨ'a' arɨ'a' wiarɨgɨ'a' tɨyɨ' rɨxa pɨ'ne' xɨxegɨ'nɨ ayɨ' majɨ'a' imo'nɨgɨ'a'yɨ' rɨro Gorɨxomɨ sea'yɨ e umero yarɨŋagɨ'a nɨwɨnɨro na'nɨ re yaiwigɨ'awixɨnɨ, “Gorɨxo xegɨ' kwi'yɨ' e'ma'yo sɨpɨ'i' mɨwi' nene xwe' aya' wi' neaiapɨŋɨ'pa ayo enɨ anɨ'a' axɨ'pɨ rɨ'a wiarɨnɨ?” nɨyaiwiro ududɨ' nika'rɨga warɨ'na' Pitao re urɨŋɨnigɨnɨ,
44010046	Kwi'yɨ' Gorɨxoya'pɨ wai'na'na' Judayɨ' Jisasomɨ dɨŋɨ' wɨkwɨ'roarɨgɨ'a' Pitao tɨ'nɨ bɨ'a'yɨ' wenɨŋɨ' e'ɨ'a'yɨ' wɨnɨgɨ'awixɨnɨ. Xwɨyɨ'a' arɨ'a' wiarɨgɨ'a' tɨyɨ' rɨxa pɨ'ne' xɨxegɨ'nɨ ayɨ' majɨ'a' imo'nɨgɨ'a'yɨ' rɨro Gorɨxomɨ sea'yɨ e umero yarɨŋagɨ'a nɨwɨnɨro na'nɨ re yaiwigɨ'awixɨnɨ, “Gorɨxo xegɨ' kwi'yɨ' e'ma'yo sɨpɨ'i' mɨwi' nene xwe' aya' wi' neaiapɨŋɨ'pa ayo enɨ anɨ'a' axɨ'pɨ rɨ'a wiarɨnɨ?” nɨyaiwiro ududɨ' nika'rɨga warɨ'na' Pitao re urɨŋɨnigɨnɨ,
44010047	“‘A'ma' kwi'yɨ' Gorɨxoya'pɨ wai'nɨ'ɨ' tɨyɨ' iniɨgɨ' tɨ'nɨ wayɨ' meapaxɨ' mimo'nɨŋoɨ.’ go rɨnɨŋoɨ? Oweoɨ, kwi'yɨ'pɨ nene neaai'nɨŋɨ'pa axɨ'pɨ wai'nɨ'ɨ' eŋagɨ na'nɨ a'ma' wo e rɨpaxɨ' mimo'nɨnɨ.” nurɨrɨ
44010048	sekaxɨ' re urɨŋɨnigɨnɨ, “A'ma' tɨ'yo Jisasɨ Kiraisomɨ dɨŋɨ' wɨkwɨ'roarɨŋagɨ'a na'nɨ wayɨ' umeai'poyɨ.” ura'na' ayɨ' “‘Joxɨ nene tɨ'nɨ sɨ'a' a'mɨ wi'nɨ re oŋweaaneyɨ.’ neaimo'narɨnɨ.” urɨgɨ'awixɨnɨ.
44011001	Wa'ɨ' wurɨmeaiarɨgɨ'a'wa tɨ'nɨ a'ma' Jisasomɨ dɨŋɨ' nɨwɨkwɨ'roro na'nɨ xexɨrɨ'mea'nɨŋɨ' imo'nɨgɨ'a' Judia pɨropenɨsɨ'yo wi' e wi' e ŋweagɨ'a'yɨ' tɨ'nɨ xwɨyɨ'a' rɨpɨ rɨnarɨŋagɨ arɨ'a' nɨwiro “E'ma'yɨ' enɨ Gorɨxoya' xwɨyɨ'a'pɨ arɨ'a' nɨwiro dɨŋɨ' wɨkwɨ'rogɨ'a'rɨnɨ.” rɨnarɨŋagɨ arɨ'a' nɨwiro ŋweaŋa'na'
44011002	Pitao Jerusaremɨ na'nɨ nɨyirɨ re'mo'a'na' xegɨ' Judayɨ' wi' —Ayɨ' Jisasomɨ dɨŋɨ' nɨwɨkwɨ'roro aiwɨ re rarɨgɨ'a'yɨ'rɨnɨ, “E'ma'yɨ' Jisasomɨ dɨŋɨ' nɨwɨkwɨ'roro'na' iyɨ' sɨ'mɨ' sɨ'o' nɨwa'kwi'nɨro nene imo'nɨŋwa'pa nimo'nɨro'na', ayɨ' ananɨrɨnɨ.” rarɨgɨ'a'yɨ'rɨnɨ. Ayɨ' wi' Pitaomɨ mɨxɨ' nurɨro
44011003	re urɨgɨ'awixɨnɨ, “Joxɨ pi' na'nɨ negɨ' yarɨŋwa'pɨ oga'mɨ' nerɨ e'ma'yɨ', iyɨ' sɨ'mɨ' sɨ'o' mɨwa'kwi'nɨpa egɨ'a'yɨ' tɨ'nɨ gwiaumɨ' ninɨrɨ nawi'nɨ aiwa' nɨŋɨnigɨnɨ?” urɨ'agɨ'a ai'
44011004	Pitao xa'mɨ imo'nɨ'e da'nɨ repɨyɨ' nɨwie'ra nurɨ nureŋwɨpe'a nurɨ'na' re urɨŋɨnigɨnɨ,
44011005	“Nionɨ aŋɨ' yoɨ' Jopayo nɨŋwearɨ Gorɨxomɨ xwɨyɨ'a' rɨrɨmɨ' nɨwirɨ'na' i'kwɨ'kwɨ' nɨya'rɨrɨ orɨŋa' nɨpa'ra'na' wenɨŋɨ' ya'nɨ'a'yɨ' wɨnɨŋanigɨnɨ. Rapɨrapɨ' xwe' wu'nɨŋɨ' imo'nɨŋɨ' bɨ mɨda'nɨ biau' mɨda'nɨ biau' nɨxɨrɨma'na' aŋɨ'namɨ da'nɨ awayinɨ nɨmamo'wa'rɨga weaparɨŋagɨ nɨwɨnɨrɨ nionɨ tɨ'ŋɨ' e ikwia'rɨne'napa'na'
44011006	rapɨrapɨ' iwa'ɨ' inɨŋu'mɨ pi'ra'nɨŋɨ' sɨŋwɨ' owɨnɨmɨnɨrɨ i'nɨmɨ sɨŋwɨ' agwɨ' wɨnɨ'a'yɨ' wɨnɨŋanigɨnɨ. Naŋwɨ' a'ma' ɨwɨ' mearɨgɨ'a'yɨ' tɨ'nɨ sayɨ' tɨ'nɨ agwɨ' tɨ'nɨ ni'rope'a warɨŋɨ'yɨ' tɨ'nɨ iŋɨ' tɨ'nɨ i'nɨmɨ weŋagɨ nɨwɨnɨrɨ'na'
44011007	aŋɨ'namɨ da'nɨ xwɨyɨ'a' re rɨne'napɨ'agɨ arɨ'a' wiŋanigɨnɨ, ‘Pitaoxɨnɨ, nɨwia'pɨ'nɨmearɨ naŋwɨ' apɨ nɨpɨkirɨ neɨ.’ nɨrɨ'agɨ arɨ'a' nɨwirɨ ai'
44011008	nionɨ re urɨŋanigɨnɨ, ‘A'mɨna'oxɨnɨ, amɨpi' “Ŋwɨ'a'rɨnɨ.” rɨnɨŋɨ'pɨ, nɨnɨrɨ'na' piaxɨ' ea'nɨpaxɨ' imo'nɨŋɨ'pɨ sɨnɨ iwamɨ'o' gɨ'gɨ' bɨ me'a'onɨrɨnɨ. Aga wi' nɨmɨme'ɨnɨ.’ urɨ'agɨ ai'
44011009	xwɨyɨ'a' aŋɨ'namɨ da'nɨ rɨne'napɨ'ɨ'pɨ a'mɨ bɨ nɨrɨne'napɨrɨ re nɨre'napɨŋɨnigɨnɨ, ‘Gorɨxonɨ rɨxa “Ŋwɨ'a' mimo'nɨnɨ.” ra'rɨ'a'pɨ na'nɨ joxɨ sɨnɨ dɨŋɨ' re mɨyaiwipanɨ, “Nɨnɨrɨ'na'yɨ', sɨnɨ aya' nɨninɨrɨ piaxɨ' nea'nɨpaxɨ' imo'nɨnɨ.” mɨyaiwipanɨ.’ Xwɨyɨ'a' e nɨnɨre'napɨma'na'
44011010	xwɨyɨ'a' apɨ axɨ'pɨ biau' bɨ nɨnɨre'napɨma'na' i'ri'rɨwa'ɨ'pɨ a'mɨ aŋɨ'namɨ na'nɨ mɨxea'ne'napɨnɨŋɨnigɨnɨ.
44011011	Mɨxea'ne'napa'na' axi'na' re eŋɨnigɨnɨ. A'ma' wau' wo —Awa Sisaria da'nɨ nionɨ tɨ'ŋɨ' e na'nɨ urowa'rɨ'a'warɨnɨ. Awa aŋɨ' none wearɨŋwa'iwa'mɨ re'mo'napɨgɨ'awixɨnɨ.
44011012	Re'mo'napa'na' kwi'yɨ' Gorɨxoya'pɨ re nɨrɨŋɨnigɨnɨ, ‘Joxɨ awa tɨ'nɨ ananɨ uɨ. Awa tɨ'nɨ nawi'nɨ nuro'na' dɨŋɨ' kɨ'kɨ'mi' nimo'ga nurɨ “Pi' na'nɨ a'ma' rowa tɨ'nɨ warɨŋɨnɨ?” mɨyaiwipanɨ.’ nɨrɨ'agɨ nionɨ tɨ'nɨ a'ma' Jisasomɨ dɨŋɨ' nɨwɨkwɨ'roro na'nɨ nɨrɨxɨ'mea' imo'nɨgɨ'a' we' wɨ'u'mɨ da'ŋɨ' wo rowa tɨ'nɨ nurane a'ma' nionɨ na'nɨ urowa're'napɨ'oya' aŋiwa'mɨ pa'wi'a'na'
44011013	o xegɨ' aŋɨ'yo aŋɨ'najɨ' wo sɨŋa'nɨ nɨwimo'nɨrɨ urɨŋɨ'pɨ na'nɨ repɨyɨ' nɨneairɨ re nearɨŋɨnigɨnɨ, ‘Aŋɨ'najo re nɨrɨ'ɨnigɨnɨ, “Dɨxɨ' a'ma' wa Saimonomɨ —Oya' yoɨ' bɨ Pitaorɨnɨ. Omɨ wirɨmiaupɨ'rɨ Jopa na'nɨ urowa'reɨ.” nɨnɨrɨrɨ
44011014	re nɨrɨ'ɨnigɨnɨ, “Xwɨyɨ'a' o nɨbɨrɨ rɨrɨnɨ'a'pɨ joxɨ tɨ'nɨ a'ma' joxɨya' aŋiwa'mɨ wearɨgɨ'a'yɨ' tɨ'nɨ arɨ'a' wipɨ'rɨ'a'pimɨ da'nɨ Gorɨxo yea'yɨ' seayimɨxemeanɨ'a'rɨnɨ.” Aŋɨ'najo e nɨrɨ'ɨnigɨnɨ.’ nearɨ'agɨ
44011015	nionɨ xwɨyɨ'a' iwamɨ'o' ure'wapɨyarɨ'na' re eŋɨnigɨnɨ. Kwi'yɨ' Gorɨxoya'pɨ nene xa'mɨ nɨneai'mearɨ'na' neaai'nɨŋɨ'pa ayo enɨ axɨ'pɨ wai'nɨŋɨnigɨnɨ.
44011016	Axɨ'pɨ wai'nɨ'agɨ nɨwɨnɨrɨ xwɨyɨ'a' A'mɨna'o nearagɨ' rɨpɨ na'nɨ dɨŋɨ' niro'nɨŋɨnigɨnɨ, ‘Jono iniɨgɨ' tɨ'nɨnɨ wayɨ' seameai'agɨ aiwɨ Gorɨxo seyɨ'ne' xegɨ' kwi'yɨ'pɨ tɨ'nɨ wayɨ' seameainɨ'a'rɨnɨ.’ rɨŋɨ'pɨ na'nɨ dɨŋɨ' niro'nɨŋɨnigɨnɨ.
44011017	Gorɨxo nene A'mɨna' Jisasɨ Kiraisomɨ dɨŋɨ' nɨwɨkwɨ'ro'ma'na' eŋa'na' xegɨ' kwi'yɨ'pɨ anɨ'a' neaiapɨŋɨ'pa a'ma' ayo enɨ axɨ'pɨ wi'agɨ na'nɨ ‘Nionɨ Gorɨxo xegɨ' dɨŋɨ'yo da'nɨ yarɨŋɨ'pɨ pɨ'rɨ' urakipaxorɨnɨ.’ rɨseaimo'narɨnɨ?” urɨ'agɨ
44011018	awa xwɨyɨ'a' Pitao urɨ'ɨ'pɨ pi'ra'nɨŋɨ' arɨ'a' nɨwiro omɨ a'mɨ xwɨyɨ'a' bɨ murɨ' Gorɨxomɨ sea'yɨ e numero'na' re rɨgɨ'awixɨnɨ, “Gorɨxoya' dɨŋɨ' tɨ'nɨ e'ma'yɨ' enɨ wigɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro dɨŋɨ' nɨyɨmɨŋɨ' imo'nɨŋɨ'pɨ meapaxɨ' imo'nɨŋoɨ.” rɨgɨ'awixɨnɨ.
44011019	Xa'mɨ Sɨtipenomɨ nɨpɨkiro'na' Jisasomɨ dɨŋɨ' wɨkwɨ'roarɨgɨ'a'yo xeanɨŋɨ' nɨwika'rɨro xɨ'dɨ'xɨ'dowa'rɨ' e'agɨ'a e'ma'yɨ' aŋɨ'mɨnɨ numiamoro'na' wi' xwɨ'a' rawɨrawa'pa'mɨ eŋɨ'pɨ xegɨ' yoɨ' Pinisia ŋwearo wi' pɨrɨŋwɨ' Saipɨrasɨ rɨnɨŋɨ'yimɨ ŋwearo wi' aŋɨ' bɨ xegɨ' yoɨ' Adiokɨ ŋwearo nero'na' xwɨyɨ'a' Gorɨxoya'pɨ e'ma'yo mure'wapɨyi' wigɨ' Judayonɨ nure'wapɨya nuro ai'
44011020	wigɨ' wa pɨrɨŋwɨ' xegɨ' yoɨ' Saipɨrasɨ da'nɨ xɨrɨgɨ'a'yɨ' tɨ'nɨ aŋɨ' yoɨ' Sairini da'nɨ xɨrɨgɨ'a'yɨ' tɨ'nɨ Adiokɨ nɨre'moro wa'ɨ' nurɨmero'na' e'ma'yo enɨ xwɨyɨ'a' A'mɨna' Jisaso na'nɨ yayɨ' winɨpaxɨ'pɨ nura emegɨ'awixɨnɨ.
44011021	E yarɨ'na' A'mɨna' Gorɨxo dɨŋɨ' ukɨkayorɨ eŋɨ' sɨxɨ' wea'mɨxɨrɨ yarɨŋagɨ na'nɨ a'ma' obaxɨ' wigɨ' ŋwɨ'a' na'nɨ yarɨgɨ'a'pɨ arɨ'a' nikeamoro A'mɨna'o tɨ'a'mɨnɨ nɨkɨnɨmo'nɨro dɨŋɨ' wɨkwɨ'rogɨ'awixɨnɨ.
44011022	A'ma' Jerusaremɨ da'nɨ Jisasoya' sɨyikɨ' imo'nɨgɨ'a'yɨ' xwɨyɨ'a' rɨpɨ rɨnarɨŋagɨ'a arɨ'a' nɨwiro “Adiokɨyo e'ma'yɨ' obaxɨ' Jisasomɨ dɨŋɨ' wɨkwɨ'roarɨŋoɨ.” rɨnarɨŋagɨ'a arɨ'a' nɨwiro na'nɨ Banabasomɨ Adiokɨ na'nɨ urowa'rɨ'agɨ'a
44011023	o nurɨ aŋɨ' apimɨ nɨre'morɨ wɨnɨŋɨnigɨnɨ. Gorɨxo e'ma'yo wa' nɨwianɨrɨ ayo wimɨxarɨŋɨ'pɨ nɨwɨnɨrɨ'na' dɨŋɨ' niɨ'a' nɨwinɨrɨ eŋɨ' rɨre'mɨxɨ' nɨwirɨ re urɨŋɨnigɨnɨ, “Gorɨxomɨ wi' rɨ'wɨ' mumo' anɨŋɨ' minɨ' aya' tɨ'nɨ xɨ'dɨ'ɨ'rɨxɨnɨ.” urɨŋɨnigɨnɨ.
44011024	O a'ma' naŋɨ' yarɨŋo imo'nɨrɨ Gorɨxoya' kwi'yɨ'pɨ aya' wi' sɨxɨ' wi'nɨrɨ Jisasomɨ dɨŋɨ' aya' wi' wɨkwɨ'rorɨ yarɨŋo eŋagɨ na'nɨ e urɨŋɨnigɨnɨ. A'ma' obaxɨ' A'mɨna'omɨ dɨŋɨ' wɨkwɨ'ro'ɨ'a'yɨ' axɨ'nɨŋɨ' nimo'nɨro nɨkumɨxɨga warɨŋagɨ'a
44011025	Banabaso Soro na'nɨ pɨ'a' emɨnɨrɨ aŋɨ' yoɨ' Tasasɨ na'nɨ nurɨ
44011026	apimɨ ŋweaŋagɨ nɨwɨnɨrɨ nɨwirɨmea'mɨ bɨ'i'wau' nawi'nɨ Adiokɨyo nɨŋweari'na' a'ma' e da'ŋɨ' Jisasoya' sɨyikɨ' imo'nɨgɨ'a'yɨ' tɨ'nɨ awi' nea'nayiro obaxɨ' wi'yo nure'wapɨya nuri'na' xwiogwɨ' wo awau'mɨ e mu'roŋɨnigɨnɨ. Adiokɨyo e i'na' da'nɨ a'ma' wi' a'ma' Jisasɨ Kiraisomɨ uxɨ'darɨgɨ'a'yɨ' na'nɨ yoɨ' Kirisɨtenɨyɨ iwamɨ'o' wɨ'rɨgɨ'a'rɨnɨ.
44011027	I'na' wɨ'a' ro'kiamoarɨgɨ'a' wa Jerusaremɨ pɨ'nɨ nɨwia'rɨmɨ Adiokɨ na'nɨ nɨweapɨro
44011028	wigɨ' wo Agabasoyɨ rɨnɨŋo e'ɨ' nɨrorɨ Gorɨxoya' kwi'yɨ'yo da'nɨ wɨ'a' nuro'kiamorɨ re urɨŋɨnigɨnɨ, “Aiwa' na'nɨ xwɨ'a' tɨ'yo nɨyonɨ aga dɨ'wɨ' aya' wi' ikeamo'nanɨ'wa'rɨnɨ.” E urɨŋɨ'pɨ Romɨyɨ' mɨxɨ' ina'yɨ' Kɨrodiasoyɨ rɨnɨŋo meŋweaŋa'na' dɨ'wɨ' apɨ ikeamo'nɨ'agɨ'a na'nɨ
44011029	Jisasomɨ xɨ'darɨgɨ'a'yɨ' wonɨ wonɨ xɨxegɨ'nɨ nɨwipaxɨ' imo'nɨŋɨ'pa wigɨ' dɨŋɨ' re yaiwigɨ'awixɨnɨ, “Negɨ' nɨrɨxɨ'mea' Judia pɨropenɨsɨ'yo ŋweagɨ'a'yo arɨra' wianɨ'wa' na'nɨ nɨgwɨ' apɨ apɨ nɨtɨrane wiowa'rɨ'wanɨgɨnɨ.” nɨyaiwiro
44011030	xɨxenɨ e nero nɨgwɨ' awi' ea'ɨ'a'pɨ Banabaso tɨ'nɨ Soro tɨ'nɨ awau' nɨmea'mɨ nuri Jisasoya' sɨyikɨ' imo'nɨgɨ'a' Jerusaremɨ ŋweagɨ'a'yo wipeŋweagɨ'a'wamɨ mɨnɨ wipɨsɨ'i na'nɨ wiowa'rɨgɨ'awixɨnɨ.
44012001	I'na' Judayɨ' mɨxɨ' ina'yɨ' Xeroto Jisasoya' sɨyikɨ' imo'nɨgɨ'a'yɨ' wi'yo rɨkɨkɨrɨ'o' wika'rɨnɨ na'nɨ ɨ'a' nɨxɨrɨrɨ
44012002	porisɨ' wamɨ ura'na' kira' tɨ'nɨ Jonomɨ xɨra'o Jemisomɨ pɨkigɨ'awixɨnɨ.
44012003	Jemisomɨ pɨki'agɨ'a na'nɨ Judayɨ' yayɨ' yarɨŋagɨ'a nɨwɨnɨrɨ Xeroto sɨpi' a'mɨ bɨ nerɨ re eŋɨnigɨnɨ. Pitaomɨ enɨ ɨ'a' xɨrɨŋɨnigɨnɨ. Sɨ'a' Pitaomɨ ɨ'a' xɨrɨŋɨ'yi tɨ'ŋi'na' Judayɨ' Gorɨxo eŋi'na' mu'roŋɨ'pɨ na'nɨ dɨŋɨ' mopɨ'rɨ na'nɨ bisɨ'kerɨ'a' yisɨ' mayɨ' u'rapi' nimɨxɨro narɨgɨ'i'na' omɨ Xeroto ɨ'a' xɨrɨŋɨnigɨnɨ.
44012004	Omɨ ɨ'a' nɨxɨrɨma'na' re yaiwiŋɨnigɨnɨ, “Sɨ'a' Aŋɨ'najo Neamu'roagoɨ rɨnɨŋɨ' rɨpɨ rɨxa pwe'a'na' omɨ gwɨ' aŋɨ'yo da'nɨ nɨmɨxearɨ a'ma' nɨ'nɨ sɨŋwɨ' anɨgɨ'e da'nɨ xwɨrɨxɨ' numerɨ pɨki'ɨmɨgɨnɨ.” nɨyaiwirɨ gwɨ' aŋɨ'yo nɨŋwɨra'rɨrɨ'na' porisɨ' awi' ea'nɨgɨ'a' biau' biau' xɨxegɨ'nɨ wau' wau' awi' mearoayipɨ'rɨ na'nɨ wa'rɨŋɨnigɨnɨ.
44012005	E wa'ra'na' Pitaomɨ gwɨ' aŋɨ'yo awi' mearoarɨŋagɨ'a ai' Jisasoya' sɨyikɨ' imo'nɨgɨ'a'yɨ' Gorɨxo omɨ arɨra' owinɨnɨrɨ anɨŋɨ' minɨ' arɨ'a' rɨ'a' we' yarɨŋɨ' nɨwie'ra ugɨ'awixɨnɨ.
44012006	Sɨ'a' Xeroto “Ayimɨ omɨ nɨmɨxearɨ a'ma' sɨŋwɨ' anɨgɨ'e da'nɨ xwɨrɨxɨ' ume'ɨmɨgɨnɨ.” yaiwiŋɨ'yi sɨnɨ wɨ'a' mo'nɨŋa'na' Pitao senɨ'a' wɨrɨ'kau' nɨya'rɨnɨma'na' a'wɨnɨmɨ sa' weŋa'na' porisɨ' wau' mɨdɨmɨda'nɨ ŋweari wa gwɨ' aŋɨ' o'waŋɨ' nɨya'rɨma'na' bɨ'arɨwa'mɨ da'nɨ awi' roro eŋa'na' re eŋɨnigɨnɨ.
44012007	A'mɨna'oya' aŋɨ'najɨ' wo nɨro'napɨrɨ gwɨ' aŋɨ'yo wɨ'a' o'kia'ra'na' Pitaomɨ miwɨ'yo saiwia'rɨ' wimɨnɨrɨ na'nɨ ayɨŋwɨ' nu'rorɨ re urɨŋɨnigɨnɨ, “Joxɨ aŋɨ'nɨ wia'pɨ'nɨmeaɨ.” ura'na' re eŋɨnigɨnɨ. Senɨ'a' arɨ'kau' xegɨ' we'yo da'nɨ i'kwea'mioaŋɨnigɨnɨ.
44012008	Senɨ'a' arɨ'kau' i'kwea'mioa'agɨ aŋɨ'najo a'mɨ re urɨŋɨnigɨnɨ, “Dɨxɨ' arerɨxɨ' yi'nɨrɨ sɨkwɨ' su' yi'nɨrɨ eɨ.” nurɨrɨ o rɨxa e e'a'na' re urɨŋɨnigɨnɨ, “Dɨxɨ' iyɨ'a' nɨkɨ'kɨyinɨmɨ nɨxɨ'deɨ.” urɨ'agɨ
44012009	gwɨ' aŋɨ' awa'mɨ da'nɨ omɨ nu'mɨ nɨpeyearɨ nu'mɨ nurɨ'na' “Aŋɨ'najo nirɨ xwɨyɨ'a' nɨrɨrɨ yarɨŋɨ'pɨ, ayɨ' nepa rɨ'a niarɨnɨ?” mɨyaiwi' “Sa orɨŋa' rɨ'a wɨnɨŋɨnɨ?” nɨyaiwirɨ
44012010	awau' porisɨ' xɨ'o tɨ'ŋɨ' aŋwɨ e awi' rogɨ'a'wamɨ mu'rori jɨ'amɨ awi' rogɨ'a'wamɨ enɨ mu'rori nema'na' a'kɨŋa' o'waŋɨ' ainɨxɨ' tɨ'nɨ imɨxɨnɨŋɨ'namɨ —Anamɨ pɨ'nɨ nɨwia'rɨmɨ nɨpeyearɨ'na' gwɨ' aŋɨ'yo pɨ'nɨ nɨwia'rɨmɨ rɨxa aŋɨ' apɨ ikwɨ'ro'nɨŋɨ'pimɨ emearɨgɨ'a'narɨnɨ. Ana tɨ'ŋɨ' e re'mo'a'na' re eŋɨnigɨnɨ. Xegɨ'pɨ ɨ'kwi'mɨnɨŋɨnigɨnɨ. Xegɨ'pɨ ɨ'kwi'mɨna'na' nɨpeyeari o'ɨ' wɨyimɨ nuri'na' re eŋɨnigɨnɨ. Aŋɨ'najo rɨxa pɨ'nɨ nɨwia'rɨmɨ u'a'na'
44012011	Pitao xegɨ' dɨŋɨ' ɨ'a' nɨxɨrɨrɨ re rɨnɨŋɨnigɨnɨ, “A'mɨna'o nionɨ e'ɨ' nɨmi'nɨmɨnɨrɨ na'nɨ xegɨ' aŋɨ'najo nurowa're'napɨrɨ Xeroto ‘Gɨ' eŋɨ' ea'nɨŋɨ'yo da'nɨ e wika'rɨ'ɨmɨgɨnɨ.’ yaiwiarɨŋɨ'pɨ pɨ'rɨ' urakirɨ gɨ' Judayɨ' ‘Xeroto omɨ e wika'rɨ'wɨnɨgɨnɨ.’ nɨyaiwiro dɨŋɨ' wikwɨ'moarɨgɨ'a'pɨ pɨ'rɨ' urakirɨ nerɨ gwɨ' aŋɨ'yo da'nɨ nɨmɨxea'onɨrɨ'anɨ? Oyɨ, e ni'onɨrɨnɨ.” rɨnɨŋɨnigɨnɨ.
44012012	Dɨŋɨ' e ɨ'a' nɨxɨrɨmo aŋɨ' apɨxɨ' Mariai'yɨ rɨnɨŋɨ' wi'ya' —I'mɨ xewaxo Jonɨ Makorɨnɨ. Omɨ xɨna'i' Mariai'yɨ rɨnɨŋi'ya' aŋɨ' iwa'mɨ na'nɨ nurɨ a'ma' obaxɨ' aŋiwa'mɨ awi' nea'na'rɨma'na' Gorɨxo xɨ'omɨ arɨra' owinɨnɨrɨ na'nɨ yarɨŋɨ' nɨwia warɨ'na' nɨre'morɨ
44012013	a'kɨŋa' ɨ'wi' mɨ'de da'nɨ iwaŋɨ' nearɨ ikaxɨ' rɨma'ki'a'na' apɨxɨ' wi', aŋɨ' iwa'mɨ xɨna'i'nɨŋɨ' nimo'nɨrɨ omɨŋɨ' wiiarɨŋɨ' wi' —I' xegɨ' yoɨ' Rodai'rɨnɨ. I' iwaŋɨ' nea'nɨrɨ ikaxɨ' rɨma'ki'nɨ'agɨ na'nɨ gorɨ'anɨrɨ sɨŋwɨ' owɨnɨmɨnɨrɨ nurɨ
44012014	“Goxɨrɨnɨ?” nurɨrɨ Pitaoya' maŋɨ' umɨŋi'nɨ'agɨ na'nɨ dɨŋɨ' niɨ'a' wi'agɨ re eŋɨnigɨnɨ. Xa'mɨ o'waŋɨ' mɨwɨ'kwiomea' aŋɨ'nɨ nurɨ aya' tɨ'nɨ re urɨŋɨnigɨnɨ, “Pitao a'kɨŋa' o'waŋɨ'yo bɨ'arɨwa'mɨnɨ da'nɨ bɨraiwo ronɨ.” urɨ'agɨ
44012015	a'ma' ayɨ' re urɨgɨ'awixɨnɨ, “Ji'xɨ xaxa' nerɨ rarɨŋɨnɨ.” urɨ'agɨ'a ai' i' axɨ'pɨ arɨ'ki' a'mɨ bɨ tɨ'nɨ urarɨ'na' ayɨ' re urayigɨ'awixɨnɨ, “Pitaoya' aŋɨ'najo rɨ'a ronɨ?” urayarɨŋagɨ'a aiwɨ
44012016	Pitao sɨnɨ o'waŋɨ' iwaŋɨ' nearɨ ikaxɨ' rɨma'kiarɨŋagɨ ayɨ' nuro o'waŋɨ' nɨ'kwiro wɨnɨgɨ'awixɨnɨ. Pitao riwo roŋagɨ nɨwɨnɨro dɨŋɨ' nɨya'ga u'agɨ'a ai'
44012017	Pitao ayɨ' xwɨyɨ'a' mɨrɨpa oe'poyɨnɨrɨ we' o'waŋɨ' nuyima'na' A'mɨna'o nɨwiirɨ gwɨ' aŋɨ'yo da'nɨ nɨmea'mɨ nupeyearɨ'na' e'ɨ'pɨ na'nɨ repɨyɨ' nɨwie'ra nurɨ re urɨŋɨnigɨnɨ, “Jemisomɨ tɨ'nɨ negɨ' nɨrɨxɨ'mea' imo'nɨgɨ'a'yo tɨ'nɨ nionɨ ni'ɨ' apɨ na'nɨ a'waŋɨ' urɨ'ɨ'rɨxɨnɨ.” nura'rɨmɨ nɨpeyearɨ mɨ na'nɨ uŋɨnigɨnɨ.
44012018	Rɨxa wɨ'a' o'na'na' porisɨ' Pitaomɨ awi' mearoarɨgɨ'a'wa o mɨŋweaŋagɨ nɨwɨnɨro “Pitao arɨge nerɨ rɨ'a uŋoɨ?” nɨrɨnɨro aya' i'pɨ'pɨ'a' nɨŋwɨra'rɨga warɨ'na'
44012019	mɨxɨ' ina'yɨ' Xeroto Pitao na'nɨ pɨ'a' ne'ra nurɨ pɨ'a' nɨmegɨna'rɨma'na' porisɨ' awi' mearogɨ'a' awamɨ yarɨŋɨ' imɨmɨ' nɨwia'rɨma'na' wɨ'amɨ sekaxɨ' re urɨŋɨnigɨnɨ, “Awamɨ nɨmea'mɨ nuro pɨki'poyɨ.” Sekaxɨ' e nurɨmo Judia pɨropenɨsɨ'yo pɨ'nɨ nɨwia'rɨmɨ aŋɨ' yoɨ' Sisaria na'nɨ nɨwerɨ e urɨ'nɨŋɨnigɨnɨ.
44012020	Xeroto a'ma' Taia ŋwea'yo tɨ'nɨ Saidonɨ ŋwea'yo tɨ'nɨ wikɨ' bɨ onɨmia'pɨ mɨwo'nɨ' aya' wi' wo'narɨŋagɨ wigɨ' wi' awi' nea'na'rɨma'na' o ŋweaŋe na'nɨ nɨbɨro xa'mɨ Xerotoya' gapɨmanɨ' sea'yɨ e imo'nɨgɨ'a' wo tɨ'nɨ —O xegɨ' yoɨ' Bɨrasɨtasorɨnɨ. O tɨ'nɨ xa'mɨ Xeroto wikɨ' wo'narɨŋɨ'pɨ na'nɨ xwɨyɨ'a' nimɨxɨro re urɨgɨ'awixɨnɨ, “Joxɨ Xeroto wikɨ' neao'narɨŋɨ'pɨ na'nɨ omɨ xwɨyɨ'a' nɨneaurɨyirɨ pɨyɨ'a' neawɨ'riɨ. A'ma' dɨxɨ' mɨxɨ' ina'yomɨ sɨmaŋwɨ'yo'nɨŋɨ' wurɨ'nɨgɨ'a'yo aiwa' bɨ' yarɨŋwa'one eŋagɨ na'nɨ rɨrarɨŋwɨnɨ.” ura'na' o re urɨŋɨnigɨnɨ, “Soyɨ'ne' tɨ'nɨ nawi'nɨ nɨrorane seaurɨyimɨ'a'rɨnɨ.” urɨ'agɨ awa wenɨŋɨ' nero ŋweaŋa'na'
44012021	sɨ'a' Xeroto xwɨyɨ'a' imɨxɨnɨ'a na'nɨ ra'rɨŋɨ'yi parɨmo'a'na' o mɨxɨ' ina'yowa yi'narɨgɨ'a'pɨ okiyɨ'a' ninɨma'na' xegɨ' sia' i'kwiaŋwɨ' sea'yɨ e imɨxɨnɨŋɨ'namɨ nɨŋwearɨ xwɨyɨ'a' rɨrɨmɨ' wiarɨ'na'
44012022	a'ma' awi' ea'nɨgɨ'a'yɨ' rɨ'aiwa' nɨrɨro re rayigɨ'awixɨnɨ, “Xwɨyɨ'a' apɨ a'ma' woya' mɨrɨnarɨnɨnɨ. Apɨ aŋɨ'namɨ da'ŋɨ' ŋwɨ'a' imo'nɨŋɨ' woya'nɨŋɨ' rɨnarɨnɨ.” rayarɨ'na' re eŋɨnigɨnɨ.
44012023	Ayɨ' urarɨgɨ'a'pɨ na'nɨ xewanɨŋo pɨ'rɨ' nɨraki'nɨrɨ “Gorɨxomɨnɨ sea'yɨ e numerɨ rɨ'poyɨ.” murɨpa e'agɨ na'nɨ Gorɨxoya' aŋɨ'najɨ' wo rɨ'nɨŋɨ' wi'a'na' agwɨ' ayɨŋwɨ' norɨ'na' pɨyɨ' omoŋɨnigɨnɨ.
44012024	E nerɨ ai' xwɨyɨ'a' A'mɨna'oya' surɨ'ma' mimo'nɨ' sɨnɨ nɨrɨga nurɨ na'nɨ a'ma' obaxɨ' nɨkumɨxɨga ugɨ'awixɨnɨ.
44012025	Banabaso tɨ'nɨ Soro tɨ'nɨ awau'mɨ nɨgwɨ' rɨpɨ negɨ' nɨrɨxɨ'mea' imo'nɨgɨ'a' Jerusaremɨ ŋweagɨ'a'yo mɨnɨ wi'isixɨnɨrɨ wiowa'rɨgɨ'a'pɨ rɨxa nɨya'rɨma'na' Jonɨ Makomɨ nɨwirɨmea'mɨ Jerusaremɨ pɨ'nɨ nɨwia'rɨmɨ a'mɨ Adiokɨ na'nɨ yigɨ'awixɨnɨ.
44013001	Jisasoya' sɨyikɨ' imo'nɨgɨ'a' Adiokɨyo ŋwea'yɨ' wigɨ' wa wɨ'a' ro'kiamoarɨgɨ'a' imo'nɨro wa ure'wapɨyarɨgɨ'a' imo'nɨro egɨ'a'wa rowarɨnɨ. Wo Banabasorɨnɨ. A'mɨ wo Simiono xegɨ' yoɨ' bɨ Naijeroyɨ wɨ'rɨgɨ'orɨnɨ. A'mɨ wo Sairini da'ŋɨ' Rusiasorɨnɨ. A'mɨ wo Maneyeno —O gapɨmanɨ' Xeroto tɨ'nɨ nemerɨ'na' xwe' iwiaroŋorɨnɨ. A'mɨ wo Sororɨnɨ.
44013002	Ayɨ' awi' nea'nɨro A'mɨna'omɨ yayɨ' nɨwiro aiwa' ŋwɨ'a' ŋweaŋa'na' kwi'yɨ' Gorɨxoya'pɨ re urɨŋɨnigɨnɨ, “Banabaso tɨ'nɨ Soro tɨ'nɨ nionɨ awau' e e'isixɨnɨrɨ we'yo ɨ'a' umɨra'rɨŋa'pɨ xɨxenɨ emepɨsɨ'i na'nɨ nurɨ'pearo urowa'rɨ'poyɨ.” ura'na'
44013003	ayɨ' aiwa' ŋwɨ'a' ŋwearo Gorɨxomɨ xwɨyɨ'a' rɨrɨmɨ' wiro ne'ɨ'asa'na' awau'mɨ we' sea'yɨ e nɨwikwia'rɨma'na' urowa'rɨgɨ'awixɨnɨ.
44013004	Awau'mɨ kwi'yɨ' Gorɨxoya'pɨ urowa'rɨ'agɨ nɨweri aŋɨ' yoɨ' Serusia rɨnɨŋɨ'pimɨ da'nɨ sɨpɨxɨ' womɨ nɨpɨxemoa'nɨri nɨŋwea'ma'na' pɨrɨŋwɨ' Saipɨrasɨ rɨnɨŋɨ'yimɨ na'nɨ nuri
44013005	sɨpɨxo aŋɨ' yoɨ' Saramisɨyɨ rɨnɨŋɨ'pimɨ iwie'kɨ'nɨmea'a'na' awau' sɨpɨxɨ'yo da'nɨ nayoari Judayɨ'ya' rotu' aŋɨ' wi' e wi' e mɨrɨnɨŋɨ'yo da'nɨ Gorɨxoya' xwɨyɨ'a'pɨ wa'ɨ' nurɨmeri'na' Jonɨ Mako enɨ saŋɨ' nura'pɨmerɨ
44013006	rɨxa pɨrɨŋwɨ' miwɨ' mɨda'nɨ da'nɨ mɨda'nɨ na'nɨ wa'ɨ' nura neme'ɨ'isa'na' aŋɨ' yoɨ' Peposɨyɨ rɨnɨŋɨ'pimɨ nɨre'moro wɨnɨgɨ'awixɨnɨ. A'ma' aya'ɨ' mɨ'kɨ' ikiŋɨ' wo —O Judayɨ' worɨnɨ. Mimo'nɨ' wɨ'a' ro'kiamoarɨŋɨ' worɨnɨ. Xegɨ' yoɨ' Ba-Jisasoyɨ wɨ'rɨgɨ'orɨnɨ.
44013007	O tɨ'nɨ pɨropenɨsɨ' apimɨ da'nɨ pɨrimia'o —O xegɨ' yoɨ' Sejiasɨ Porasorɨnɨ. Dɨŋɨ' neyi'rorɨ aumau'mɨ' inɨŋorɨnɨ. O tɨ'nɨ nɨkumɨxɨnɨrɨ ŋweagɨ'i'orɨnɨ. O aŋɨ' apimɨ ŋweaŋagɨ Banabaso tɨ'nɨ Soro tɨ'nɨ sɨŋwɨ' e nɨwɨnɨri wa'ɨ' urɨmearɨ'na' pɨrimia'o xwɨyɨ'a' Gorɨxo na'nɨ wa'ɨ' rarɨgɨ'i'pɨ arɨ'a' owimɨnɨrɨ awau'mɨ “Eɨnɨ.” urɨ'agɨ ai'
44013008	aya'ɨ' mɨ'kɨ' ikiŋo —Gɨrikɨyɨ' wigɨ' pɨ'ne' tɨ'nɨ Erimiasoyɨ rɨnɨŋorɨnɨ. O pɨrimia'o Jisasomɨ dɨŋɨ' mɨwɨkwɨ'ropa oenɨrɨ awau'mɨ xegɨ' dɨŋɨ'yo da'nɨ pɨ'rɨ' raki'mɨnɨrɨ e'agɨ aiwɨ
44013009	Soro —O xegɨ' yoɨ' bɨ Poroyɨ urɨgɨ'orɨnɨ. O kwi'yɨ' Gorɨxoya'pɨ aya' wi' sɨxɨ' wi'nɨŋagɨ na'nɨ aya'ɨ' mɨ'kɨ' ikiŋomɨ rɨxa sɨŋwɨ' agwɨ' nɨwɨna'rɨrɨ
44013010	mɨxɨ' re urɨŋɨnigɨnɨ, “Oboya' niai'wɨ'nɨŋɨ' imo'nɨŋɨ' roxɨnɨ, a'ma' we' ro'nɨŋɨ' yarɨgɨ'a' gɨyɨ' gɨyo pɨ'rɨ' uraki'mɨnɨrɨ yarɨŋoxɨrɨnɨ. Arɨ'ki' yapɨ' wi'wapɨyirɨ ɨ'wɨ' ura'pɨrɨ ne'ra warɨŋoxɨrɨnɨ. A'mɨna'o na'nɨ nepaxɨŋɨ' rɨnɨŋɨ'pɨ joxɨ anɨŋɨ' minɨ' yapɨ'nɨ imorɨre'ɨnɨ?” nurɨrɨ
44013011	re urɨŋɨnigɨnɨ, “Agwɨ nionɨ re rɨrarɨŋɨnɨ, ‘A'mɨna'o rɨxa dɨŋɨ' rɨkɨkayo'agɨ na'nɨ joxɨ sɨŋwɨ' nɨsupa'rɨrɨ sɨ'a' obaxɨ' wi'yo sogwɨ' sɨŋwɨ' wɨnɨrɨ'a'manɨ.’ rɨrarɨŋɨnɨ.” ura'na' re eŋɨnigɨnɨ. Agwɨ' wɨ'a'nɨŋɨ' u'ra'rɨrɨ sɨ'a' uyina'rɨrɨ e'agɨ na'nɨ “A'ma' go go we'yo ɨ'a' nɨnɨxɨrɨrɨ o'ɨ' sɨwa' ninɨrɨ'enɨŋoɨ?” nɨyaiwirɨ a'ma' na'nɨ pɨ'a' emeŋɨnigɨnɨ.
44013012	E e'agɨ pɨrimia'o sɨŋwɨ' nɨwɨnɨrɨ Jisasomɨ dɨŋɨ' wɨkwɨ'roŋɨnigɨnɨ. E nerɨ A'mɨna'o na'nɨ ure'wapɨyarɨgɨ'i'pɨ na'nɨ ududɨ' nɨwiga uŋɨnigɨnɨ.
44013013	Poro tɨ'nɨ nɨkumɨxɨnɨrɨ emearɨgɨ'i'wau' tɨ'nɨ Peposɨ pɨ'nɨ nɨwia'rɨmɨ nuro sɨpɨxɨ' womɨ nɨpɨxemoa'nɨro nɨŋwea'ma'na' nuro Pabiria pɨropenɨsɨ'yo aŋɨ' xegɨ' yoɨ' Pega rɨnɨŋɨ'pimɨ iwie'kɨ'nɨmea'a'na' nayoaro e da'nɨ Jonɨ Mako awau'mɨ pɨ'nɨ nɨwia'rɨmɨ a'mɨ xegɨ' axɨ' Jerusaremɨ na'nɨ u'agɨ aiwɨ
44013014	Poro tɨ'nɨ Banabaso tɨ'nɨ awau' Pega nɨmu'rori Pisidia pɨropenɨsɨ'yo aŋɨ' xegɨ' yoɨ' Adiokɨyɨ rɨnɨŋɨ'pimɨ nɨre'mori Sabarɨ'a'yo Judayɨ'ya' rotu' aŋɨ'yo nɨpa'wiri e'ɨ' ŋweaŋa'na'
44013015	ŋwɨ' ikaxɨ' ea'nɨŋɨ'pimɨ bɨ ɨ'a' roro wɨ'a' ro'kiamoagɨ'a'wa eagɨ'a'pimɨ bɨ ɨ'a' roro nɨya'rɨma'na' rotu' aŋɨ' iwa'mɨ mewegɨ'a'wa a'ma' womɨ awau' e'ɨ' ŋweagɨ'i'e na'nɨ nurowa'rɨro re urɨgɨ'awixɨnɨ, “Re ureɨ, ‘Negɨ' nɨrɨxɨ'mea' imo'nɨgɨ'i'wagwi', awagwi' xwɨyɨ'a' eŋɨ' rɨre'mɨxɨ' neaipaxɨ' bɨ eŋa'na'yɨ', ananɨ nearɨ'piyɨ.’ ureɨ.” urowa'ra'na' o nurɨ awau'mɨ axɨ'pɨ e ura'na'
44013016	Poro nɨwia'pɨ'nɨmearɨ we' o'waŋɨ' nuyima'na' re urɨŋɨnigɨnɨ, “Gɨ' Isɨrerɨyɨ'ne' tɨ'nɨ e'ma'yɨ' Gorɨxomɨ wa'yɨ' nɨwiro na'nɨ nene tɨ'nɨ nawi'nɨ awi' nea'nɨrane Gorɨxomɨ yayɨ' wiarɨŋwa'yɨ'ne' tɨ'nɨ arɨ'a' ni'poyɨ.
44013017	Ŋwɨ'a' Isɨrereneya' arɨ'owe'yɨ' uxɨ'dagɨ'o, o eŋi'na' negɨ' arɨ'owamɨ neyi'rorɨ ayɨ' aŋɨ' mɨda'ŋɨ'yɨ' nimo'nɨro Isipɨyɨ' aŋɨ'yo ŋweaŋa'na' oya' dɨŋɨ' tɨ'nɨ saya' nimo'ga numa'na' eŋa'na' o eŋɨ' sɨxɨ' nea'nɨrɨ emɨmɨ' nɨwi'wapɨya uŋɨ'pimɨ da'nɨ aŋɨ' ayo da'nɨ nɨwirɨmea'mɨ bɨŋɨnigɨnɨ.
44013018	Nɨwirɨmea'mɨ ba'na' ayɨ' a'ma' dɨŋɨ' meaŋe nemero'na' xwiogwɨ' 40 pwearɨ'na' o aya' nurɨmɨxɨrɨ we' ɨ'a' numɨxea'nɨ'ɨsa'na'
44013019	Kenanɨyɨ' aŋɨ'yo a'ma' gwɨ' wɨrɨ' wɨri' we' wɨ'u'mɨ da'ŋɨ' wau' apimɨ xwɨrɨ'a' nikɨxerɨ xwɨ'a' wigɨ' ŋweagɨ'a'pɨ nura'pɨrɨ negɨ' arɨ'owamɨ mɨnɨ wiŋɨnigɨnɨ. Apɨ nɨpɨnɨ yarɨ'na' xwiogwɨ' 450 pweŋɨnigɨnɨ.
44013020	Gorɨxo e nɨwii'ɨsa'na' oya' dɨŋɨ' tɨ'nɨ a'ma' wa anɨwa' nimo'nayiro wɨ'a' ro'kiamoagɨ' Samueroyɨ rɨnɨŋo tɨ'ŋi'na' na'nɨ nɨmeŋwea'ga nɨbɨ'asa'na'
44013021	negɨ' arɨ'owa Gorɨxomɨ re urɨgɨ'awixɨnɨ, ‘Mɨxɨ' ina'yɨ' neameŋweanɨ na'nɨ neaimo'narɨnɨ.’ ura'na' o Kisomɨ xewaxo, Soromɨ —O xia'wo i'rɨŋo Bejɨmanoya'orɨnɨ. Omɨ mɨxɨ' ina'yɨ' na'nɨ urɨ'pea'a'na' o numeŋwearɨ'na' xwiogwɨ' a'mɨ 40 pweŋɨnigɨnɨ.
44013022	Gorɨxo omɨ surɨ'ma' nimɨxɨrɨ a'mɨ Depito xamɨŋo mɨxɨ' ina'yɨ' nimo'nɨrɨ oumeŋweanɨrɨ imɨxɨŋo na'nɨ woa'kɨ'kɨ' nerɨ re nearɨŋɨnigɨnɨ, ‘Jesiomɨ xewaxo Depito a'ma' nionɨ dɨŋɨ' uŋwɨra'rɨpaxɨ' wo imo'nɨŋagɨ wɨnɨŋa'orɨnɨ. Nionɨ nimo'narɨŋɨ' nɨpɨnɨ xɨxenɨ enɨ'orɨnɨ.’ nearɨŋɨnigɨnɨ.
44013023	O ‘Depitoya' ɨ'wia'rɨ'awe'yɨ' wo Isɨrerɨyo yea'yɨ' uyimɨxemeanɨ'a na'nɨ oimɨxɨmɨnɨ.’ nɨyaiwirɨ negɨ' arɨ'owamɨ sɨ'mɨmaŋɨ'yo da'nɨ urɨŋɨ'pa xɨxenɨ nerɨ a'ma' Jisasoyɨ rɨnɨŋo imɨxɨŋɨ'rɨnɨ.
44013024	O sɨnɨ a'ma'yo piaumɨmɨ' mɨwinɨŋa'na' Jono xa'mɨ Isɨrerɨyo nɨyonɨ wa'ɨ' nemerɨ ‘Segɨ' ɨ'wɨ' yarɨgɨ'a'pɨ rɨ'wɨ'mɨnɨ mamo'a'na' wayɨ' seameaimɨ'ɨnɨ.’ nurɨmerɨ
44013025	rɨxa Gorɨxo e e'wɨnɨgɨnɨrɨ wimɨxɨyiŋɨ'pɨ yoparɨ'pɨ urɨmɨ'a'nɨrɨ nerɨ'na' re rayiŋɨ'rɨnɨ, ‘Seyɨ'ne' nionɨ na'nɨ “Gorɨnɨ.” yaiwiarɨŋoɨ? Seyɨ'ne' wenɨŋɨ' nerɨ nɨŋweagɨ'onɨmanɨ. E nerɨ ai' arɨ'a' ni'poyɨ. A'ma' nionɨya' rɨ'wɨ'yo bɨnɨ'o nionɨ aga sea'yɨ e nɨmu'roŋo eŋagɨ na'nɨ xegɨ' sɨkwɨ' su' gwɨ' wi'kweaipaxɨ' mimo'nɨŋɨnɨ.’ rayiŋɨ'rɨnɨ.
44013026	Gɨ' nɨrɨxɨ'mea' imo'nɨgɨ'a'yɨ'ne', Ebɨrɨ'amoya' ɨ'wia'rɨ'awe'yɨ'ne' tɨ'nɨ e'ma' Gorɨxomɨ wa'yɨ' nɨwiro na'nɨ ayɨ' tɨ'nɨ re awi' ea'nɨgɨ'a'yɨ'ne' tɨ'nɨ rɨpɨ osearɨmɨnɨ. Xwɨyɨ'a' a'ma'yo yea'yɨ' uyimɨxemeapaxo na'nɨpɨ nɨnenenɨ arɨ'a' wianɨ na'nɨ Gorɨxo rɨxa urowa're'napɨŋɨ'rɨnɨ.
44013027	A'ma' Jerusaremɨ ŋweagɨ'a'yɨ' tɨ'nɨ wigɨ' meba' nimo'nɨro umeŋweagɨ'a'wa tɨ'nɨ omɨ ayɨ' orɨ'anɨrɨ mi' mɨwo'mɨxɨpa ero eŋi'na' da'nɨ wɨ'a' ro'kiamoagɨ'a'wa o na'nɨ nɨrɨrɨ rɨ'wamɨŋɨ' eagɨ'a'pɨ —Apɨ Sabarɨ'a' ayɨ' ayo da'nɨ ɨ'a' roarɨgɨ'a'pɨrɨnɨ. Apɨ mɨ'kɨ' na'nɨ dɨŋɨ' mɨmo' surɨ'ma' ɨ'a' nɨroro na'nɨ ‘Ayɨ' o na'nɨ rɨ'a rɨnɨnɨ?’ mɨyaiwipa ero ne'ɨ'asa'na' wɨ'a' ro'kiamoagɨ'a' awa nɨrɨro eagɨ'a'pɨ tɨ'nɨ xɨxenɨ omɨ wika'rɨgɨ'awixɨnɨ. Wɨ'a' ro'kiamoagɨ'a' awa nɨrɨro eagɨ'a'pɨ tɨ'nɨ xɨxenɨ nɨwika'rɨro'na' ‘Sɨpi'oxɨrɨnɨ.’ nurɨro xwɨyɨ'a' umea'rɨgɨ'awixɨnɨ.
44013028	E nemowa nɨmea'mɨ nuro omɨ xwɨyɨ'a' numearɨrɨ pɨkipaxɨ' imo'nɨŋɨ' bɨ na'nɨ pɨ'a' nɨmegɨnɨrɨ aiwɨ gapɨmanɨ' Pairatomɨ ‘Pɨkoɨ.’ urɨgɨ'awixɨnɨ.
44013029	Omɨ nɨpɨkiro'na' wɨ'a' ro'kiamoagɨ'a'wa o na'nɨ nɨrɨro eagɨ'a' nɨpɨnɨ xɨxenɨ nɨwima'na' eŋa'na' wa yoxa'ɨ'pa'mɨ da'nɨ nɨyoa'mɨ nɨwepɨ'nɨro xwa'rɨpa'yo weya'rɨ'agɨ'a aiwɨ re eŋɨnigɨnɨ.
44013030	Gorɨxoya' dɨŋɨ' tɨ'nɨ xwa'rɨpa'yo da'nɨ a'mɨ wia'pɨ'nɨmeaŋɨnigɨnɨ.
44013031	Nɨwia'pɨ'nɨmea'ma'na' sɨ'a' aya' wi' a'ma' Gariri pɨropenɨsɨ'yo da'nɨ o tɨ'nɨ nawi'nɨ Jerusaremɨ na'nɨ bɨgɨ'a'yo sɨŋa'nɨ wimo'nayiŋɨnigɨnɨ. Ayɨna'nɨ sɨŋa'nɨ wimo'nayiŋɨ'yɨ' negɨ' Isɨrerɨyɨ' imo'nɨŋɨ'yo a'waŋɨ' urɨmepɨ'rɨ na'nɨ imo'nɨgɨ'a'yɨ'rɨnɨ.
44013032	Yawawi enɨ xwɨyɨ'a' yayɨ' seainɨpaxɨ' rɨpɨ searanɨrai nɨyaiwimɨ barɨŋwiɨ. Gorɨxo negɨ' arɨ'owamɨ sɨ'mɨmaŋɨ'yo da'nɨ nurɨrɨ'na' ‘Nɨseaiimɨ'a'rɨnɨ.’ urɨŋɨ'pɨ Jisaso xɨ'oya' dɨŋɨ' tɨ'nɨ wia'pɨ'nɨmeaŋɨ'pimɨ da'nɨ awaya' ɨ'wia'rɨ'awene rɨxa xɨxenɨ apɨ, xɨ'o urɨŋɨ'pɨ neaiiŋɨ'rɨnɨ. Xwɨyɨ'a' Bɨkwɨ' Samɨyo soŋɨ' biau'yɨ rɨnɨŋɨ'pimɨ nɨrɨnɨrɨ ea'nɨŋɨ' rɨpɨ, ‘Joxɨ Gorɨxonɨya' i'woxɨrɨnɨ. Agwɨ nionɨ simɨxa'na' imo'nɨ'oxɨrɨnɨ.’ Xwɨyɨ'a' e nɨrɨnɨrɨ ea'nɨŋɨ'pɨ enɨ xɨxenɨ imo'nɨŋɨ'rɨnɨ.
44013033	Yawawi enɨ xwɨyɨ'a' yayɨ' seainɨpaxɨ' rɨpɨ searanɨrai nɨyaiwimɨ barɨŋwiɨ. Gorɨxo negɨ' arɨ'owamɨ sɨ'mɨmaŋɨ'yo da'nɨ nurɨrɨ'na' ‘Nɨseaiimɨ'a'rɨnɨ.’ urɨŋɨ'pɨ Jisaso xɨ'oya' dɨŋɨ' tɨ'nɨ wia'pɨ'nɨmeaŋɨ'pimɨ da'nɨ awaya' ɨ'wia'rɨ'awene rɨxa xɨxenɨ apɨ, xɨ'o urɨŋɨ'pɨ neaiiŋɨ'rɨnɨ. Xwɨyɨ'a' Bɨkwɨ' Samɨyo soŋɨ' biau'yɨ rɨnɨŋɨ'pimɨ nɨrɨnɨrɨ ea'nɨŋɨ' rɨpɨ, ‘Joxɨ Gorɨxonɨya' i'woxɨrɨnɨ. Agwɨ nionɨ simɨxa'na' imo'nɨ'oxɨrɨnɨ.’ Xwɨyɨ'a' e nɨrɨnɨrɨ ea'nɨŋɨ'pɨ enɨ xɨxenɨ imo'nɨŋɨ'rɨnɨ.
44013034	Nene dɨŋɨ' re yaiwianɨ'wa' na'nɨ ‘O Gorɨxoya' dɨŋɨ' tɨ'nɨ wia'pɨ'nɨmea'ɨ'yɨ' na'nɨ a'mɨ nɨperɨ wi' pɨyɨ' epaxɨ' menɨnɨ.’ yaiwianɨ'wa' na'nɨ Bɨkwɨ'yo nɨrɨnɨrɨ ea'nɨŋɨ'pa Gorɨxo re urɨŋɨ'rɨnɨ, ‘Depitomɨ sɨ'mɨmaŋɨ'yo da'nɨ nurɨrɨ'na' “Aya' nɨrɨrɨmɨxɨrɨ pi'ra'nɨŋɨ' siimɨ'a'rɨnɨ.” urɨŋa'pɨ joxɨ enɨ axɨ'pɨ nɨsiimɨ'a'rɨnɨ.’ urɨŋɨ'rɨnɨ.
44013035	Ayɨna'nɨ o na'nɨ Bɨkwɨ' Samɨyo soŋɨ' a'mɨ bimɨ Depito re rɨŋɨ'rɨnɨ, ‘Gorɨxoxɨ a'ma' e wii'wɨnɨgɨnɨrɨ urɨŋɨ'pɨ anɨŋɨ' minɨ' xɨ'darɨŋo joxɨ xwa'rɨpa'yo da'nɨ xe pɨyɨ' oenɨrɨ sɨŋwɨ' wɨnɨrɨ'a' menɨnɨ.’ rɨŋɨ'rɨnɨ.
44013036	Depito imo'nɨŋɨ'pɨ na'nɨ nene nɨjɨ'a'rɨnɨ. O Gorɨxo e e'wɨnɨgɨnɨrɨ wimo'narɨŋɨ'pɨ ne'ra nu'ɨsa'na' pe'a'na' negɨ' arɨ'owa xwɨ'a' weya'rɨnɨŋɨ'yo weya'ra'na' pɨyɨ' eŋɨnigɨnɨ.
44013037	E nerɨ ai' a'ma' Gorɨxoya' dɨŋɨ' tɨ'nɨ wia'pɨ'nɨmeaŋo wi' pɨyɨ' meŋɨnigɨnɨ.
44013038	Ayɨna'nɨ gɨ' nɨrɨxɨ'mea' imo'nɨgɨ'a'yɨ'ne', yawawi seararɨgwɨ'i'pɨ na'nɨ xɨxenɨ nɨjɨ'a' re imo'nɨ'poyɨ. Jisaso eŋɨ'pimɨ da'nɨ Gorɨxo negɨ' ɨ'wɨ' yarɨŋwa'pɨ yokwarɨmɨ' neaiipaxɨ'rɨnɨ.
44013039	Ɨ'wɨ' yarɨŋwa' ŋwɨ' ikaxɨ' Moseso nɨrɨrɨ eaŋɨ'pɨ xɨ'darɨŋwa'pimɨ da'nɨ yokwarɨmɨ' neaiipaxɨ' mimo'nɨŋɨ'pɨ Jisasomɨ dɨŋɨ' wɨkwɨ'ro'wa' gene gene xegɨ' xewaxo neaiiŋɨ'pimɨ da'nɨ ananɨ yokwarɨmɨ' neaiirɨ gwɨ'nɨŋɨ' neajinɨŋɨ'pɨ neai'kweawa'rɨrɨ epaxɨ'rɨnɨ.
44013040	Ayɨna'nɨ wɨ'a' ro'kiamoagɨ'a'wa nɨrɨro eagɨ'a' rɨpɨ xɨxenɨ seaimo'nɨnɨgɨnɨrɨ wa'yɨ' nɨseainɨrɨ dɨŋɨ' mo'ɨ'rɨxɨnɨ, ‘Gorɨxo rɨŋɨ'pimɨ ikayɨ'wɨ' umeararɨgɨ'a'yɨ'ne', xa'mɨ sɨŋwɨ' nɨwɨnɨro ududɨ' nema'na' anɨ'nɨ'ɨ'rɨxɨnɨ. Ayɨ' rɨpɨ na'nɨ seararɨŋɨnɨ. Nionɨ seyɨ'ne' tɨ'ŋi'na' yarɨŋa'pɨ a'ma' wa a'waŋɨ' searɨ'agɨ'a aiwɨ seyɨ'ne' agwɨ ai' na' rɨ'wɨ'yo ai' bɨ “Neparɨnɨ.” yaiwipɨ'rɨ'a menɨnɨ.’ xwɨyɨ'a' apɨ wɨ'a' ro'kiamoagɨ'a'wa nɨrɨro eagɨ'a'pɨ xɨxenɨ seaimo'nɨnɨgɨnɨrɨ wa'yɨ' nɨseainɨrɨ dɨŋɨ' mo'ɨ'rɨxɨnɨ.” urɨŋɨnigɨnɨ.
44013041	Ayɨna'nɨ wɨ'a' ro'kiamoagɨ'a'wa nɨrɨro eagɨ'a' rɨpɨ xɨxenɨ seaimo'nɨnɨgɨnɨrɨ wa'yɨ' nɨseainɨrɨ dɨŋɨ' mo'ɨ'rɨxɨnɨ, ‘Gorɨxo rɨŋɨ'pimɨ ikayɨ'wɨ' umeararɨgɨ'a'yɨ'ne', xa'mɨ sɨŋwɨ' nɨwɨnɨro ududɨ' nema'na' anɨ'nɨ'ɨ'rɨxɨnɨ. Ayɨ' rɨpɨ na'nɨ seararɨŋɨnɨ. Nionɨ seyɨ'ne' tɨ'ŋi'na' yarɨŋa'pɨ a'ma' wa a'waŋɨ' searɨ'agɨ'a aiwɨ seyɨ'ne' agwɨ ai' na' rɨ'wɨ'yo ai' bɨ “Neparɨnɨ.” yaiwipɨ'rɨ'a menɨnɨ.’ xwɨyɨ'a' apɨ wɨ'a' ro'kiamoagɨ'a'wa nɨrɨro eagɨ'a'pɨ xɨxenɨ seaimo'nɨnɨgɨnɨrɨ wa'yɨ' nɨseainɨrɨ dɨŋɨ' mo'ɨ'rɨxɨnɨ.” urɨŋɨnigɨnɨ.
44013042	Poro tɨ'nɨ Banabaso tɨ'nɨ e nura numowau' peyearɨ'na' a'ma' arɨ'a' wi'ɨ'a'yɨ' rɨxɨŋɨ' re urayigɨ'awixɨnɨ, “Awagwi' a'mɨ Sabarɨ'a' wɨ'omɨ da'nɨ xwɨyɨ'a' agwɨ neararɨgɨ'i'pɨ axɨ'pɨ ananɨ neare'wapɨyipɨsɨ'i'ranɨ?” urayigɨ'awixɨnɨ.
44013043	E nema'na' rɨxa rotu' aŋɨ' tɨ'ŋɨ' e pɨ'nɨ nɨwia'rɨmɨ amɨ amɨ numiamoro'na' Judayɨ' obaxɨ' wi' tɨ'nɨ e'ma'yɨ' Gorɨxomɨ wa'yɨ' nɨwiro na'nɨ Judayɨ'nɨŋɨ' imo'nɨgɨ'a'yɨ' wi' tɨ'nɨ Poromɨ tɨ'nɨ Banabasomɨ tɨ'nɨ nu'mɨ warɨŋagɨ'a awau' a'mɨ nura nuri'na' eŋɨ' rɨre'mɨxɨ' nɨwiri re urɨgɨ'isixɨnɨ, “Seyɨ'ne' Gorɨxo wa' nɨneawianɨrɨ neaiiŋɨ'pɨ ɨ'a' nɨxɨrɨro ŋwea'ɨ'rɨxɨnɨ.” urɨgɨ'isixɨnɨ.
44013044	Sabarɨ'a' wo rɨxa parɨmo'a'na' a'ma' aŋɨ' apimɨ ŋwea'yɨ' na'pɨ xwɨyɨ'a' Gorɨxoya'pɨ arɨ'a' wianɨro na'nɨ awi' ea'nɨgɨ'a' ai'
44013045	a'ma' aya' wi' awau' rarɨgɨ'i'pɨ arɨ'a' wianɨro na'nɨ epɨ'royɨ' yarɨŋagɨ'a Judayɨ' sɨŋwɨ' e nɨwɨnɨro sɨpi' dɨŋɨ' bɨ onɨmia'pɨ mɨwiaiwi' aya' wi' nɨwiaiwiro na'nɨ Poro ure'wapɨyarɨŋɨ'pɨ pɨ'rɨpɨ'rɨ' ero ikayɨ'wɨ' umearɨro egɨ'awixɨnɨ.
44013046	E yarɨŋagɨ'a ai' Poro tɨ'nɨ Banabaso tɨ'nɨ aya' igigɨ' bɨ mɨwinɨ' re urɨgɨ'isixɨnɨ, “Yawawi aga xwɨyɨ'a' rɨpɨ yegɨ' Judayɨ'ne' nɨseamu'rorai e'ma'yo xa'mɨ urɨpaxɨ' meŋagɨ na'nɨ seyɨ'ne' xa'mɨ seararɨŋwiɨ. E nerɨ ai' xwɨyɨ'a' rɨpɨ arɨ'a' mɨyeai' ari'kwɨ'kwɨ' nero'na' seyɨ'ne' a'waŋɨ' re'nɨŋɨ' nɨyearɨro yarɨŋoɨ, ‘Dɨŋɨ' nɨyɨmɨŋɨ' imo'nɨŋɨ'pɨ meapaxɨ' imo'nɨgɨ'a'yɨ' tɨ'nɨ xɨxenɨ mimo'nɨŋwɨnɨ.’ A'waŋɨ' e'nɨŋɨ' nɨyearɨro yarɨŋagɨ'a na'nɨ agwɨ yawawi seyɨ'ne' pɨ'nɨ nɨseawia'rɨmɨ e'ma'yo ure'wapɨyanɨrai warɨŋwiɨ.
44013047	Ayɨ' rɨpɨ na'nɨrɨnɨ. A'mɨna'o sekaxɨ' nearɨŋɨ' rɨpɨ ŋwɨ' ikaxɨ' ea'nɨŋɨ'yo re ea'nɨnɨ, ‘Gorɨxonɨ joxɨ e'ma'yo uyɨ'wɨ'nɨŋɨ' wɨ'a' wo'ki'mɨxɨrɨ'a na'nɨ rɨŋwɨra'rɨ'a'rɨnɨ. Joxɨ nionɨ na'nɨ urɨrɨ'a'pimɨ da'nɨ a'ma' xwɨ'a' nɨri'mɨnɨ gɨmɨ ŋweagɨ'a'yo yea'yɨ' uyimɨxemea'mɨ'a na'nɨ e oimo'nɨrɨ rɨrowa'rɨ'a'rɨnɨ.’ Gorɨxo e nɨnearɨrɨ'na' yawawi na'nɨ enɨ'nɨŋɨ' rɨŋɨ' eŋagɨ na'nɨ e'ma'yo uranɨrai warɨŋwiɨ.” urɨgɨ'isixɨnɨ.
44013048	E urarɨŋagɨ'i e'ma'yɨ' arɨ'a' nɨwiro'na' dɨŋɨ' niɨ'a' nɨwinɨrɨ xwɨyɨ'a' A'mɨna'oya'pɨ naŋɨ' e rɨnarɨŋagɨ na'nɨ re rɨnɨgɨ'awixɨnɨ, “Apɨ sea'yɨ e imo'nɨnɨ.” nɨrɨnɨro a'ma' Gorɨxo dɨŋɨ' eyi'roa'rɨŋɨ'yɨ' dɨŋɨ' wɨkwɨ'rogɨ'awixɨnɨ.
44013049	Xwɨyɨ'a' A'mɨna'oya'pɨ aŋɨ' apɨ tɨ'ŋɨ' e nɨmɨnɨ rɨna'rɨmearɨ'na'
44013050	Judayɨ' re egɨ'awixɨnɨ. Apɨxɨ' sea'yɨ e imo'nɨgɨ'a' ayɨ' tɨ'nɨ rotu' ŋweaarɨgɨ'iwa'mɨ tɨ'nɨ aŋɨ' apimɨ sea'yɨ e nimo'nɨro meŋweagɨ'a'wamɨ tɨ'nɨ sɨ'mi'ri'rɨ' wi'agɨ'a ayɨ' Poromɨ tɨ'nɨ Banabasomɨ tɨ'nɨ sɨpi' nɨwika'rɨro wigɨ' tɨ'ŋɨ' e da'nɨ mɨxɨ' xɨ'dowa'rɨgɨ'awixɨnɨ.
44013051	Wigɨ' tɨ'ŋɨ' e da'nɨ mɨxɨ' xɨ'dowa'rɨ'agɨ'a awau' “Nene sɨpi'nɨ wika'rarɨŋwae'nerɨ'anɨ?” oyaiwinɨ'poyɨnɨrɨ egɨ' sɨkwɨ'yo xwɨ'a' sikɨ' xe'nɨŋɨ'pɨ pɨ'rɨ' wiai'ki'mɨ' nɨya'rɨmɨ aŋɨ' yoɨ' Aikoniamɨyɨ rɨnɨŋɨ'pimɨ na'nɨ ugɨ'isixɨnɨ.
44013052	E nerɨ ai' aŋɨ' apimɨ da'nɨ Jisasomɨ dɨŋɨ' nɨwɨkwɨ'roro uxɨ'darɨgɨ'a'yɨ' yayɨ' bɨ onɨmia'pɨ mɨwinɨ' yayɨ' sea'yɨmɨ da'nɨ niga uro kwi'yɨ' Gorɨxoya'pɨ aya' wi' sɨxɨ' wi'nɨŋɨ'pimɨ da'nɨ eŋɨ' nea'ga uro ne'ra wagɨ'a'rɨnɨ.
44014001	Awau' xa'mɨ egɨ'i'pa Aikoniamɨyo nɨre'mo'ma'na' Judayɨ'ya' rotu' aŋɨ'yo nɨpa'wiri nurɨri'na' pi'ra'nɨŋɨ' reŋwɨpearɨŋagɨ'i na'nɨ a'ma' xwe' aya' wi', Judayɨ' tɨ'nɨ Gɨrikɨyɨ' tɨ'nɨ a'ma' gwɨ' apiau' dɨŋɨ' wɨkwɨ'rogɨ'awixɨnɨ.
44014002	E nerɨ aiwɨ Judayɨ' arɨ'a' nɨwiro dɨŋɨ' mɨwɨkwɨ'ropa e'ɨ'a'yɨ' Gɨrikɨyɨ' a'ma' Jisasomɨ dɨŋɨ' wɨkwɨ'roarɨgɨ'a'yo sɨ'mɨ' tɨ'nɨ owi'poyɨnɨrɨ sɨ'mi'ri'rɨ' nɨwiro yarɨŋagɨ'a na'nɨ
44014003	awau' e aya' wi' nɨŋweari'na' “A'ma' tɨyɨ' wi' mɨxɨ' nɨyeaipaxɨ' ai' A'mɨna'o ananɨ yeamenɨŋoɨ.” nɨyaiwiri aya' igigɨ' bɨ mɨwinɨ' sa nɨra ugɨ'isixɨnɨ. E yarɨ'na' A'mɨna'o “Awau' neararɨgɨ'i'pɨ nepa rɨ'a neararɨŋiɨ?” owipɨmo'nɨ'poyɨnɨrɨ gɨ' dɨŋɨ'yo da'nɨ xe nurɨri emɨmɨ' tɨ'nɨ aya' rɨwamo'nɨpaxɨ' imo'nɨŋɨ'pɨ tɨ'nɨ owi'wapɨyi'piyɨnɨrɨ eŋɨ' sɨxɨ' nɨwea'mɨxa uŋɨnigɨnɨ.
44014004	E nerɨ ai' a'ma' aŋɨ' apimɨ ŋweagɨ'a'yɨ' dɨŋɨ' bɨ biau' nɨxɨrɨro wi' Judayɨ', dɨŋɨ' mɨwɨkwɨ'roarɨgɨ'a'yɨ' tɨ'nɨ kumɨxɨnɨro wi' wa'ɨ' wurɨmeiarɨgɨ'i'wau' tɨ'nɨ kumɨxɨnɨro nero'na' re eŋɨnigɨnɨ.
44014005	Gɨrikɨyɨ' wi' tɨ'nɨ Judayɨ' wi' wigɨ' sea'yɨ e nimo'nɨro umeŋweagɨ'a'yɨ' tɨ'nɨ ayɨ' nɨwia'pɨ'nɨmearo “Awau'mɨ sɨpi' nɨwika'rɨrane sɨ'ŋa' tɨ'nɨ opɨkianeyɨ.” nɨrɨnɨro yarɨ'na'
44014006	e owianeyɨnɨro yarɨgɨ'a'pɨ na'nɨ awau' nɨjɨ'a' nimo'nɨri na'nɨ Raikonia pɨropenɨsɨ'yo aŋɨ' sɨmɨ' biau' xegɨ' yoɨ' Risɨtɨrapimɨ tɨ'nɨ Debipimɨ tɨ'nɨ na'nɨ e'ɨ' uri aŋɨ' mɨdɨmɨda'nɨ ikwɨ'ro'nɨŋɨ'piamɨ enɨ na'nɨ e'ɨ' uri neri
44014007	aŋɨ' ayo da'nɨ xwɨyɨ'a' yayɨ' neainarɨŋɨ'pɨ wa'ɨ' urɨmegɨ'isixɨnɨ.
44014008	Awau' aŋɨ' yoɨ' Risɨtɨraɨ rɨnɨŋɨ'pimɨ emearɨ'na' a'ma' e da'ŋɨ' wo —O xɨna'i' agwɨ'yo da'nɨ sɨkwɨ' ikɨ' eŋɨ' xɨrɨŋorɨnɨ. Xegɨ' sɨkwɨ'yo eŋɨ' bɨ mea'nɨŋagɨ na'nɨ o bɨ onɨmia'pɨ iru' nɨpɨ'mɨxɨrɨ aŋɨ' yagomanɨ. O e'ɨ' nɨŋwearɨ
44014009	Poro urarɨŋɨ'pɨ arɨ'a' wiarɨ'na' re eŋɨnigɨnɨ. Poro sɨŋwɨ' agwɨ' nɨwɨna'rɨrɨ'na' wɨnɨ'ɨ'yɨ' wɨnɨŋɨnigɨnɨ. Xegɨ' sɨkwɨ' sɨpi' eŋɨ'yɨ' naŋɨ' wimɨxɨnɨ na'nɨ Jisasomɨ dɨŋɨ' wɨkwɨ'roarɨŋagɨ nɨwɨnɨrɨ
44014010	i'mɨ' tɨ'nɨ nɨrɨrɨ “Nɨwia'pɨ'nɨmearɨ dɨxɨ' sɨkwɨ' tɨ'nɨ pi'ra'nɨŋɨ' e'ɨ' roɨ.” ura'na' re eŋɨnigɨnɨ. U'rapi' e'ɨ' nɨroamorɨ aŋɨ' eŋɨnigɨnɨ.
44014011	Poroya' maŋɨ'yo da'nɨ e'ɨ' nɨroamorɨ aŋɨ' yarɨŋagɨ a'ma' e epɨ'royɨ' egɨ'a'yɨ' sɨŋwɨ' apɨ nɨwɨnɨro xwɨyɨ'a' nɨmɨ'eyoaro nɨrɨro'na' wigɨ' Raikoniayɨ' pɨ'ne' tɨ'nɨ re rɨgɨ'awixɨnɨ, “Negɨ' ŋwɨ'a' aŋɨ'namɨ ŋweagɨ'a'wa rɨxa a'ma' nimo'nɨro nene tɨ'ŋɨ' e na'nɨ riwau' weapɨ'iɨ.” nɨrɨro
44014012	“Banabaso, o negɨ' ŋwɨ'a'o Susoyɨ wɨ'rɨnɨŋorɨnɨ.” rɨro Poro xwɨyɨ'a' yaŋɨ' umeaiarɨŋo eŋagɨ na'nɨ “O negɨ' ŋwɨ'a'o Xemisoyɨ wɨ'rɨnɨŋorɨnɨ.” rɨro nero'na'
44014013	Susoyɨ wɨ'rɨnɨŋo —O na'nɨ aŋɨ' rɨdɨyowa' yarɨgɨ'iwa' aŋɨ' apimɨ a'kɨŋa'yo bɨ'arɨwa'mɨ da'nɨ umɨrɨyinɨŋorɨnɨ. Oya' apaxɨ'pa'nɨŋɨ' imo'nɨŋo urɨ'a' ɨwɨ' yeyɨ' inɨŋɨ' bɨ nɨmaxɨrɨmɨ burɨma'kau' oxɨ' wo tɨ'nɨ nɨme'ra nɨbɨrɨ a'kɨŋa' ɨ'wi' e e'ɨ' nɨro'ma'na' a'ma' e epɨ'royɨ' egɨ'a'yɨ' tɨ'nɨ “Awau' na'nɨ rɨdɨyowa' owianeyɨ.” nɨwimo'nɨro e wianɨro yarɨ'na'
44014014	wa'ɨ' wurɨmeiarɨgɨ'i'wau', Banabaso tɨ'nɨ Poro tɨ'nɨ ayɨ' “Awau' na'nɨ e owianeyɨ.” rɨnarɨŋagɨ'a arɨ'a' nɨwiri re egɨ'isixɨnɨ. Ayɨ' “Nene wianɨrɨ yarɨŋwa'pɨ awau' aga mɨwi'mo'narɨnɨ.” oyaiwi'poyɨnɨrɨ egɨ' iyɨ'a' naxeri a'ma' epɨ'royɨ' egɨ'e a'wɨnɨmɨ aŋɨ'nɨ nuri xwɨyɨ'a' i'mɨ' tɨ'nɨ nɨra nuri
44014015	re urɨgɨ'isixɨnɨ, “A'ma' tɨyɨ'ne', pi' na'nɨ e yeaianɨro yarɨŋoɨ? Yawawi enɨ seyɨ'ne' imo'nɨgɨ'a'pa a'ma'wawirɨnɨ. Yawawi sa rɨpɨ na'nɨ yarɨŋwiɨ. Seyɨ'ne' segɨ' ŋwɨ'a'pɨ nɨxɨ'dɨro'na' surɨ'ma' yarɨgɨ'a'pɨ pɨ'nɨ nɨwia'rɨmɨ Gorɨxomɨ —Ŋwɨ'a' nepa dɨŋɨ' tɨ'ŋo ayɨ' orɨnɨ. O aŋɨ'na imɨxɨrɨ xwɨ'a' imɨxɨrɨ rawɨrawa' imɨxɨrɨ nerɨ amɨpi' nɨ'nɨ ayo yarɨŋɨ'pɨ imɨxɨŋorɨnɨ. Omɨ seyɨ'ne' xɨ'dɨpɨ'rɨ na'nɨ yawawi xwɨyɨ'a' yayɨ' seainɨpaxɨ' rɨpɨ wa'ɨ' seararɨŋwiɨ.
44014016	A'ma' gwɨ' wɨrɨ' wɨri' nɨ'nɨ aga eŋi'na' da'nɨ nɨŋweaxa bɨgɨ'a'yɨ' Gorɨxo wigɨ' sɨwɨ'yo xe oxɨ'dɨ'poyɨnɨrɨ nɨwɨga nɨbɨrɨ aiwɨ
44014017	xewanɨŋo imo'nɨŋɨ'pɨ na'nɨ yumɨ'i' mɨseainɨ' xegɨ' naŋɨ' nɨseaiirɨŋɨ'pimɨ da'nɨ sɨwa'nɨŋɨ' nɨseaiga bɨŋɨ'rɨnɨ. Segɨ' omɨŋɨ' na' wearɨŋi'na' wenɨ'a na'nɨ oya' dɨŋɨ' tɨ'nɨ inia' eae'napɨrɨ aiwa' pɨ'rɨpɨ'rɨ' inɨrɨ yarɨ'na' seyɨ'ne' nɨnɨro yayɨ' niga warɨgɨ'a'rɨnɨ. Ayɨna'nɨ o e nɨseaiirɨŋɨ'pimɨ da'nɨ xewanɨŋo imo'nɨŋɨ'pɨ na'nɨ sɨwa'nɨŋɨ' nɨseaiga bɨŋɨ'rɨnɨ.”
44014018	Xwɨyɨ'a' e nurɨri aiwɨ a'ma' ayɨ' arɨ'ki' “Awagwi' na'nɨ xe rɨdɨyowa' oe'poyɨnɨrɨ sɨŋwɨ' neanɨ'piyɨ.” urarɨŋagɨ'a awau' anɨŋɨ' minɨ' pɨ'rɨ' urakianɨri ne'ɨ'isa'na' eŋa'na' ayɨ' kikiɨ'a' egɨ'awixɨnɨ.
44014019	Judayɨ' wi' Adiokɨ da'nɨ bɨro Aikoniamɨ da'nɨ bɨro nero a'ma' obaxɨ' e ŋweagɨ'a'yo dɨŋɨ' ukɨnɨmɨxa'na' “Poromɨ sɨpi' e owika'raneyɨ.” wimo'narɨŋɨ'pɨ nɨxɨ'dɨro re egɨ'awixɨnɨ. Omɨ sɨ'ŋa' tɨ'nɨ nearo “Rɨxa pɨyɨ'rɨ'anɨ?” nɨyaiwiro aŋɨ' apimɨ da'nɨ ni'rope'mɨ nɨpeyearo e wa'rɨ'agɨ'a ai'
44014020	a'ma' Jisasomɨ dɨŋɨ' nɨwɨkwɨ'roro xɨ'darɨgɨ'a'yɨ' pɨyo weŋe mɨdɨmɨda'nɨ ro'wapa'na' re eŋɨnigɨnɨ. O a'mɨ wia'pɨ'nɨmeaŋɨnigɨnɨ. A'mɨ nɨwia'pɨ'nɨmearɨ aŋɨ' apimɨ na'nɨ nurɨ sa' weŋo wɨ'a'pɨ tɨ'nɨ Banabaso tɨ'nɨ aŋɨ' yoɨ' Debi rɨnɨŋɨ'pimɨ na'nɨ nuri
44014021	aŋɨ' apimɨ da'nɨ xwɨyɨ'a' yayɨ' neainarɨŋɨ'pɨ wa'ɨ' nurɨmerɨ'na' a'ma' obaxɨ' Jisasomɨ dɨŋɨ' nɨwɨkwɨ'roro ouxɨ'dɨ'poyɨnɨrɨ nɨwimɨxa'rɨmɨ a'mɨ Risɨtɨra na'nɨ nuri e enɨ nura'ra mu'rori Aikoniamɨ e enɨ nura'ra mu'rori Adiokɨ e enɨ nura'ra mu'rori neri'na'
44014022	awau' xa'mɨ nura pu'a'na' Jisasomɨ uxɨ'dɨgɨ'a'yɨ' eŋɨ' nea'nɨro omɨ pɨ'nɨ mɨwia'rɨ' anɨŋɨ' minɨ' xɨ'dɨpɨ'rɨ'a na'nɨ eŋɨ' rɨre'mɨxɨ' nɨwie'ra nuri re urɨgɨ'isixɨnɨ, “Xeanɨŋɨ' aya' wi' nɨneai'mea'a numa'na' eŋa'na' Gorɨxoya' xwioxɨ'yo pa'wianɨ'wa'rɨnɨ.” nurɨri
44014023	a'ma' wa Jisasoya' sɨyikɨ' imo'nɨgɨ'a'yo wipeŋweapɨ'rɨ'a'wa aŋɨ' apɨ apimɨ nɨwurɨ'peaa'ria nɨweri xa'mɨ aiwa' ŋwɨ'a' ŋwɨra'rɨnɨri Gorɨxomɨ xwɨyɨ'a' rɨrɨmɨ' wiri ne'ɨ'isa'na' A'mɨna'o, wigɨ' dɨŋɨ' wɨkwɨ'roarɨgɨ'o pi'ra'nɨŋɨ' oumenɨnɨrɨ we'yo nɨwimɨ ugɨ'isixɨnɨ.
44014024	E nemowau' Pisidia pɨropenɨsɨ'yo a'wɨnɨmɨ nɨpuri Pabiria pɨropenɨsɨ'yo nɨre'mori
44014025	aŋɨ' yoɨ' Pega rɨnɨŋɨ'pimɨ xwɨyɨ'a' Gorɨxoya'pɨ nura'ra nɨmu'rori aŋɨ' yoɨ' Ateria rɨnɨŋɨ'pimɨ na'nɨ nɨweri
44014026	e da'nɨ sɨpɨxɨ' womɨ nɨpɨxemoa'nɨri nɨŋwea'ma'na' nuri Adiokɨyo na'nɨ nuri —E ayɨ' awau' rɨxa eme'ɨ'i'pɨ wa'ɨ' emearɨ'na' Gorɨxo wa' wianɨ'a'pimɨ da'nɨ e'ɨ'isixɨnɨrɨ omɨ we'yo nɨwiro wa'rɨgɨ'erɨnɨ. E na'nɨ nuri
44014027	nɨre'mo'ma'na' Jisasoya' sɨyikɨ' imo'nɨgɨ'a'yo awi' neaa'rɨri amɨpi' awau' nemeri'na' Gorɨxo eŋɨ'pɨ na'nɨ repɨyɨ' nɨwie'ra nuri Gorɨxo e'ma'yɨ' nɨkɨnɨmo'nɨro dɨŋɨ' onɨkwɨ'rɨ'poyɨnɨrɨ o'waŋɨ'nɨŋɨ' wɨ'kwiiŋɨ'pɨ na'nɨ repɨyɨ' nɨwiri
44014028	e nemowau' Jisasomɨ uxɨ'darɨgɨ'a' aŋɨ' apimɨ ŋwea'yɨ' tɨ'nɨ nawi'nɨ sɨ'a' aya' wi' e ŋweagɨ'isixɨnɨ.
44015001	A'ma' wa Judia pɨropenɨsɨ'yo da'nɨ nɨweapɨro Adiokɨ nɨre'mo'ma'na' a'ma' Jisasomɨ dɨŋɨ' nɨwɨkwɨ'roro na'nɨ wigɨ' xexɨrɨ'mea' imo'nɨgɨ'a'yo nure'wapɨyiro re urɨgɨ'awixɨnɨ, “Seyɨ'ne' Judayene tɨ'nɨ xɨxenɨ imo'nɨpɨ'rɨ na'nɨ negɨ' arɨ'o Moseso rɨŋɨ'pɨ iyɨ' sɨ'mɨ' sɨ'o' mɨwa'kwi'nɨpa nero'na'yɨ', Gorɨxo yea'yɨ' seayimɨxemeapaxɨ' menɨnɨ.” urarɨŋagɨ'a
44015002	Poro tɨ'nɨ Banabaso tɨ'nɨ xwɨyɨ'a' sɨ'mɨ' tɨ'nɨ xɨmɨxɨmɨ' ninɨro xwɨyɨ'a' aya' wi' nɨrɨga nɨwia'pɨ'nɨmearo ne'ɨ'asa'na' a'ma' e da'ŋɨ' Jisasoya' sɨyikɨ' imo'nɨgɨ'a'yɨ' re rɨnɨgɨ'awixɨnɨ, “Poro tɨ'nɨ Banabaso tɨ'nɨ negɨ' wa tɨ'nɨ Jerusaremɨ na'nɨ nuro wa'ɨ' wurɨmeiarɨgɨ'a'wa tɨ'nɨ a'ma' e da'ŋɨ' Jisasoya' sɨyikɨ' imo'nɨgɨ'a'yo wipeŋweagɨ'a'wa tɨ'nɨ nerɨmea'nɨma'na' ‘Iyɨ' sɨ'mɨ' sɨ'o' wa'kwi'nɨ'poyɨ.’ neararɨgɨ'a' rɨpɨ na'nɨ xwɨyɨ'a' nimɨxɨro'na', ayɨ' naŋɨ'rɨnɨ.” nɨrɨnɨro
44015003	urowa'rau'a'na' awa xwɨ'a' Pinisiayɨ rɨnɨŋɨ'pimɨ tɨ'nɨ Samaria pɨropenɨsɨ'yo tɨ'nɨ nɨpurɨ'na' aŋɨ' apɨ apimɨ Jisasomɨ dɨŋɨ' nɨwɨkwɨ'roro na'nɨ xexɨrɨ'mea' imo'nɨgɨ'a' wi'yonɨ wi'yonɨ e'ma'yɨ' Gorɨxo tɨ'a'mɨnɨ kɨnɨmo'nɨgɨ'a'pɨ na'nɨ e e a'waŋɨ' nura nɨmu'roro'na' yayɨ' nɨwimo'a ugɨ'awixɨnɨ.
44015004	E nemowa rɨxa Jerusaremɨ nɨre'moro aŋɨ' e da'ŋɨ' Jisasoya' sɨyikɨ' imo'nɨgɨ'a'yɨ' tɨ'nɨ wigɨ' wipeŋweagɨ'a'wa tɨ'nɨ wa'ɨ' wurɨmeiarɨgɨ'a'wa tɨ'nɨ yayɨ' wiemea'a'na' Poro tɨ'nɨ Banabaso tɨ'nɨ awau' e'ma'yɨ' tɨ'ŋɨ' e emearɨ'na' Gorɨxo egɨ' we'yo da'nɨ ne'ra uŋɨ' nɨpɨnɨ na'nɨ repɨyɨ' wiarɨ'na' re eŋɨnigɨnɨ.
44015005	Parisi imo'nɨgɨ'a' Jisasomɨ dɨŋɨ' wɨkwɨ'roarɨgɨ'a' wa nɨwia'pɨ'nɨmearo re rɨgɨ'awixɨnɨ, “E'ma' Jisasomɨ dɨŋɨ' wɨkwɨ'roarɨgɨ'a'yɨ' negɨ' iyɨ' sɨ'mɨ' sɨ'o' wa'kwi'narɨŋwa'pɨ mepa epaxɨ' wi' mimo'nɨnɨ. Ayɨ' ŋwɨ' ikaxɨ' negɨ' arɨ'o Moseso eaŋɨ'pimɨ mɨxɨ'dɨpa nerɨ'na', ‘Ayɨ' ananɨrɨnɨ.’ urɨpaxɨ' mimo'nɨnɨ. Ayo nure'wapɨyirane ‘Apimɨ anɨŋɨ' minɨ' xɨ'dɨ'ɨ'rɨxɨnɨ.’ urɨ'wanɨgɨnɨ.” rɨgɨ'awixɨnɨ.
44015006	Ayɨna'nɨ wa'ɨ' wurɨmeiarɨgɨ'a'wa tɨ'nɨ Jisasoya' sɨyikɨ' imo'nɨgɨ'a'yo wipeŋweagɨ'a'wa tɨ'nɨ apɨ na'nɨ xwɨyɨ'a' imɨxanɨro na'nɨ awi' nea'nɨro
44015007	rɨxa xwɨyɨ'a' aya' wi' rɨrowia'gɨ' ninɨ'asa'na' eŋa'na' Pitao nɨwia'pɨ'nɨmearɨ re urɨŋɨnigɨnɨ, “Gɨ' nɨrɨxɨ'mea' imo'nɨgɨ'oyɨ'ne', xa'mɨ da'nɨ e'ma'yɨ' xwɨyɨ'a' yayɨ' neainarɨŋɨ'pɨ arɨ'a' wiro dɨŋɨ' wɨkwɨ'roro epɨ'rɨ'a na'nɨ soyɨ'ne'ya' wo iwamɨ'o' wa'ɨ' urɨ'wɨnɨgɨnɨrɨ Gorɨxo eyi'roŋo, ayɨ' nionɨ eŋagɨ na'nɨ soyɨ'ne' nɨjɨ'a'rɨnɨ.
44015008	Nionɨ ayo wa'ɨ' urɨmea'a'na' Gorɨxo —O a'ma'ya' xwioxɨ'yo imo'nɨŋɨ'pɨ nɨ'nɨ na'nɨ nɨjɨ'a' imo'nɨŋorɨnɨ. O xegɨ' kwi'yɨ'pɨ nene neaiapɨŋɨ'pa axɨ'pɨ mɨnɨ nɨwirɨŋɨ'pimɨ da'nɨ sɨwa' re'nɨŋɨ' neaiŋɨ'rɨnɨ. E'ma'yɨ' enɨ dɨŋɨ' nɨnɨkwɨ'roro'na', ayɨ' ananɨrɨnɨ. Sɨwa' e'nɨŋɨ' neaiŋɨ'rɨnɨ.
44015009	Judayene xegɨ' bɨ neaiirɨ e'ma'yo xegɨ' bɨ wiirɨ eŋɨ'manɨ. Nene neaiiŋɨ'pa axɨ'pɨ ayɨ' enɨ dɨŋɨ' wɨkwɨ'roarɨŋagɨ'a nɨwɨnɨrɨ yokwarɨmɨ' wiiŋɨ'rɨnɨ.
44015010	Ayɨna'nɨ soyɨ'ne' Gorɨxo wikɨ' oneao'nɨrɨ pi' na'nɨ yarɨŋoɨ? Ŋwɨ' ikaxɨ' Moseso eaŋɨ'pimɨ da'nɨ saŋɨ' negɨ' arɨ'owa ananɨ nɨmea'mɨ upaxɨ' mimo'nɨŋɨ'pɨ —Apɨ, ayɨ' ŋwɨ' ikaxɨ' negɨ' arɨ'owa oxɨ'daneyɨnɨro'na' nɨxɨ'dɨpaxɨ' mimo'nɨŋɨ'pɨrɨnɨ. Apɨ pi' na'nɨ e'ma' Jisasomɨ dɨŋɨ' wɨkwɨ'roarɨgɨ'a'yo wikwia'ranɨro yarɨŋoɨ? Soyɨ'ne' Gorɨxo ayo mɨwikwia'rɨŋɨ'pɨ wikwia'ranɨro nerɨŋɨ'pimɨ da'nɨ Gorɨxo nene wikɨ' oneao'nɨrɨ yarɨŋoɨ.
44015011	Nene dɨŋɨ' wi' re mɨmo', ‘Ŋwɨ' ikaxɨ' ea'nɨŋɨ'pɨ xɨ'darɨŋwa'pimɨ da'nɨ yea'yɨ' neayimɨxemeapaxɨ'rɨnɨ.’ wi' mɨmo' dɨŋɨ' re neaipɨmo'nɨnɨ, ‘A'mɨna' Jisaso e'ma'yo wa' nɨwianɨrɨ ayo na'nɨ wayɨ'a' upeiŋɨ'yo da'nɨnɨ Gorɨxo yea'yɨ' uyimɨxemeaarɨŋɨ'pa Judayene enɨ axɨ'pɨ e yea'yɨ' neayimɨxemeaarɨŋɨ'rɨnɨ.’ Dɨŋɨ' e neaipɨmo'nɨnɨ.” urɨŋɨnigɨnɨ.
44015012	Awi' ea'nɨgɨ'a'wa xwɨyɨ'a' bɨ mɨrɨ' sɨnɨ arɨ'a'nɨ nɨwiro yarɨ'na' Banabaso tɨ'nɨ Poro tɨ'nɨ e'ɨ' nɨrori xwɨyɨ'a' nurɨri emɨmɨ' tɨ'nɨ aya' rɨwamo'nɨpaxɨ' imo'nɨŋɨ' tɨ'nɨ awau' e'ma'yɨ' tɨ'ŋɨ' e wa'ɨ' urɨmearɨ'na' Gorɨxo egɨ' we'yo da'nɨ wi'wapɨyiŋɨ'pɨ na'nɨ repɨyɨ' nɨwiri
44015013	rɨxa nɨra'rɨma'na' eŋa'na' Jemiso nɨwia'pɨ'nɨmearɨ re urɨŋɨnigɨnɨ, “Gɨ' nɨrɨxɨ'mea' imo'nɨgɨ'oyɨ'ne', xwɨyɨ'a' nionɨya' bɨ enɨ arɨ'a' ni'poyɨ.
44015014	‘Gorɨxo e'ma'yɨ' na'nɨ wi' dɨŋɨ' mɨmoarɨnɨnɨ.’ yaiwiagwa' aiwɨ xewanɨŋo e'ma'yɨ' wi' nionɨya' imo'nɨ'ɨ'rɨxɨnɨrɨ nɨwieyi'rorɨŋɨ'pimɨ da'nɨ a'ma' ayɨ' na'nɨ moŋɨ'pɨ iwamɨ'o' sɨwa' neaiŋɨ'rɨnɨ. Apɨ na'nɨ Saimono rɨxa repɨyɨ' neaiŋoɨ.
44015015	Agwɨ o nearɨ'ɨ'pɨ, ayɨ' wɨ'a' ro'kiamoagɨ'a'wa Depitoya' ɨ'wia'rɨ'awe' na'nɨ nɨrɨro eagɨ'a' rɨpɨ tɨ'nɨ xɨxenɨ imo'nɨnɨ,
44015016	‘Apɨ nɨpɨnɨ nimo'nɨma'na' eŋa'na' Gorɨxonɨ a'mɨ nɨbɨrɨ aŋɨ' segɨ' mɨxɨ' ina'yɨ' Depitoya' pɨneamioagiwa' a'mɨ mɨrɨmɨ'a'rɨnɨ. Aŋiwa' xwɨrɨ'a' ikɨxe'nɨŋɨ'pɨ a'mɨ nɨmɨrɨrɨ sɨŋɨ' imɨxɨmɨ'a'rɨnɨ.
44015017	Ayɨ' rɨpɨ na'nɨ e emɨ'a'rɨnɨ. Judayɨ' gwɨ' axɨ'ri' marɨ'a'ɨ, a'ma' gwɨ' wɨrɨ' wɨri' nɨ'nɨ A'mɨna'onɨ tɨ'a'mɨnɨ obɨ'poyɨnɨrɨ na'nɨ a'mɨ apɨ e mɨrɨmɨ'a'rɨnɨ. Ayɨ' e'ma' nionɨya' imo'nɨ'ɨ'rɨxɨnɨrɨ we'yo ɨ'a' umɨrɨŋa'yɨ' nionɨ tɨ'a'mɨnɨ obɨ'poyɨnɨrɨ a'mɨ mɨrɨmɨ'a'rɨnɨ.
44015018	A'mɨna'onɨ xwɨyɨ'a' rɨpɨ seyɨ'ne' nɨjɨ'a' oimo'nɨ'poyɨnɨrɨ eŋi'na' da'nɨ searɨŋa'onɨ seararɨŋɨnɨ.’ Xwɨyɨ'a' wɨ'a' ro'kiamoagɨ'a'wa eagɨ'a' apɨ tɨ'nɨ Saimonɨ nearɨ'ɨ'pɨ tɨ'nɨ xɨxenɨ imo'nɨnɨ.
44015019	Ayɨna'nɨ dɨŋɨ' nionɨya' enɨ rɨpɨrɨnɨ. E'ma' Gorɨxo tɨ'a'mɨnɨ ukɨnɨmo'narɨgɨ'a'yo upupɨ'gɨ' mɨwika'rɨpa oyaneyɨ.
44015020	Ŋwɨ' ikaxɨ' ea'nɨŋɨ' nɨpɨnɨ na'nɨ mɨwikwia'rɨpa nema'na' ai' sa payɨ' wi' nearane re urɨ'wanɨgɨnɨ, ‘Judayene xwɨrɨ'a' neainɨpaxɨ' imo'nɨŋɨ' rɨpɨ rɨpɨ mepa e'ɨ'rɨxɨnɨ. A'ma' wi' mimo'nɨ' ŋwɨ'a' imo'nɨŋɨ'pɨ na'nɨ rɨdɨyowa' yarɨgɨ'a'pɨ mɨnɨpa e'ɨ'rɨxɨnɨ. Apɨxɨ' nɨmearɨ'na' sewɨnɨ mɨmea'nɨpa e'ɨ'rɨxɨnɨ. Naŋwɨ' gwɨ' siŋwɨ'yo xɨra'na' ragɨ' sɨnɨ eŋɨ'pɨ mɨnɨpa e'ɨ'rɨxɨnɨ. Rakiwɨ' enɨ mɨnɨpa e'ɨ'rɨxɨnɨ.’ Apɨnɨ payɨ' nearane urɨ'wanɨgɨnɨ.
44015021	A'ma' eŋi'na' da'nɨ ne'ra nɨbɨro nene ŋweaŋwa' ri'na' enɨ Sabarɨ'a' ayɨ' ayo aŋɨ' apɨ apimɨ a'ma' wa ŋwɨ' ikaxɨ' Moseso eaŋɨ'pimɨ da'nɨ ɨ'a' roro ure'wapɨyiro yarɨŋagɨ'a na'nɨ e'ma'yɨ' Judayene xwɨrɨ'a' neainarɨŋɨ'pɨ na'nɨ nɨjɨ'a' imo'nɨŋoɨ. Ayɨna'nɨ rɨ'wamɨŋɨ' apɨnɨ nearane e urɨ'wanɨgɨnɨ.” urɨŋɨnigɨnɨ.
44015022	Wa'ɨ' wurɨmeiarɨgɨ'a'wa tɨ'nɨ Jerusaremɨ da'nɨ Jisasoya' sɨyikɨ' imo'nɨgɨ'a' nɨ'nɨ tɨ'nɨ wigɨ' wipeŋweagɨ'a'wa tɨ'nɨ enɨ dɨŋɨ' na' bɨnɨ nɨxɨrɨro re rɨnɨgɨ'awixɨnɨ, “Negɨ' wi' Poro tɨ'nɨ Banabaso tɨ'nɨ payɨ' nɨmaxɨrɨmɨ upɨ'rɨ na'nɨ nɨrɨ'pearane'na'yɨ' naŋɨ'rɨnɨ.” nɨrɨnɨro Judasomɨ —O xegɨ' yoɨ' a'mɨ bɨ Basabasorɨnɨ. Omɨ tɨ'nɨ a'mɨ wo Sairasomɨ tɨ'nɨ —Awau' Jisasomɨ dɨŋɨ' nɨwɨkwɨ'roro na'nɨ xexɨrɨ'mea' imo'nɨgɨ'a'yo sea'yɨ e imo'nɨgɨ'i'wau'rɨnɨ. Awau'mɨ nɨrɨ'pearo
44015023	payɨ' re nɨrɨnɨrɨ ea'nɨŋɨ'pɨ wiowa'rɨgɨ'awixɨnɨ, “Wa'ɨ' wurɨmeiarɨŋwa'one tɨ'nɨ Jisasoya' sɨyikɨ' imo'nɨgɨ'a'yo umeŋweaŋwa'one tɨ'nɨ nene segɨ' se'rɨxɨ'mea' imo'nɨŋwae'ne seyɨ'ne' negɨ' nɨrɨxɨ'mea' imo'nɨgɨ'a'yɨ'ne' na'nɨ —Wiyɨ'ne' aŋɨ' yoɨ' Adiokɨyo ŋweagɨ'a'yɨ'ne', wiyɨ'ne' Siria pɨropenɨsɨ'yo ŋweagɨ'a'yɨ'ne', wiyɨ'ne' Sirisia pɨropenɨsɨ'yo ŋweagɨ'a'yɨ'ne'rɨnɨ. Seyɨ'ne' na'nɨ payɨ' rɨpɨ nearɨ wiowa're'naparɨŋwɨnɨ. Seyɨ'ne' nɨyɨ'ne'nɨ yayɨ' oseainɨnɨ.
44015024	None rɨxa arɨ'a' re wi'wa'rɨnɨ, ‘Negɨ'yɨ' wi' none “Soyɨ'ne' nuro e urɨ'poyɨ.” murɨ'wa'mɨ ayɨ' seyɨ'ne' tɨ'e na'nɨ nɨbɨro seare'wapɨyarɨ'na' dɨŋɨ' rɨ'a' seaxerɨ dɨŋɨ' sɨmɨgwɨ'a' seayinɨrɨ eŋɨ'rɨnɨ.’ arɨ'a' e wi'wa' eŋagɨ na'nɨ
44015025	none rɨxa dɨŋɨ' na' bɨnɨ tɨ'nɨ nimo'nɨma'na' ‘Ayɨ' rɨpɨ nerane'na' naŋɨ'rɨnɨ.’ neaimo'nɨ'ɨ'rɨnɨ, ‘A'ma' negɨ' wamɨ nɨrɨ'pearane Banabasomɨ tɨ'nɨ Soromɨ tɨ'nɨ —Awau' nene dɨŋɨ' sɨxɨ' uyiŋwa'wau'rɨnɨ. Negɨ' A'mɨna' Jisasɨ Kiraiso na'nɨ wa'ɨ' nurɨmeri'na' yoɨ' mayɨ' nimo'nɨri urɨmegɨ'i'wau'rɨnɨ. Awau'mɨ tɨ'nɨ negɨ' wamɨ tɨ'nɨ seyɨ'ne' tɨ'ŋɨ' e na'nɨ nurowa're'napɨrɨ'na', ayɨ' naŋɨ'rɨnɨ.’ neaimo'nɨ'ɨ'rɨnɨ.
44015026	none rɨxa dɨŋɨ' na' bɨnɨ tɨ'nɨ nimo'nɨma'na' ‘Ayɨ' rɨpɨ nerane'na' naŋɨ'rɨnɨ.’ neaimo'nɨ'ɨ'rɨnɨ, ‘A'ma' negɨ' wamɨ nɨrɨ'pearane Banabasomɨ tɨ'nɨ Soromɨ tɨ'nɨ —Awau' nene dɨŋɨ' sɨxɨ' uyiŋwa'wau'rɨnɨ. Negɨ' A'mɨna' Jisasɨ Kiraiso na'nɨ wa'ɨ' nurɨmeri'na' yoɨ' mayɨ' nimo'nɨri urɨmegɨ'i'wau'rɨnɨ. Awau'mɨ tɨ'nɨ negɨ' wamɨ tɨ'nɨ seyɨ'ne' tɨ'ŋɨ' e na'nɨ nurowa're'napɨrɨ'na', ayɨ' naŋɨ'rɨnɨ.’ neaimo'nɨ'ɨ'rɨnɨ.
44015027	Ayɨna'nɨ rɨ'wamɨŋɨ' re eaarɨŋwa'pɨ Judaso tɨ'nɨ Sairaso tɨ'nɨ awau' maŋɨ' tɨ'nɨ enɨ ananɨ a'waŋɨ' searɨ'isixɨnɨrɨ urowa'rarɨŋwɨnɨ.
44015028	None xwɨyɨ'a' nimɨxɨrane'na' kwi'yɨ' Gorɨxoya'yo da'nɨ re rɨnɨ'wanigɨnɨ, ‘Ŋwɨ' ikaxɨ' aya' wi' saŋɨ'nɨŋɨ' imo'nɨŋɨ'pɨ mɨwikwia'rɨpanɨ.’ rɨnɨ'wanigɨnɨ. Ŋwɨ' ikaxɨ' e'ma'yɨ'ne' aga pɨ'nɨ mɨwia'rɨpaxɨ' imo'nɨŋɨ'pɨ, ayɨ' rɨpɨnɨrɨnɨ.
44015029	A'ma' wigɨ' mimo'nɨ' ŋwɨ'a' imo'nɨŋɨ'pɨ na'nɨ rɨdɨyowa' yarɨgɨ'a'pɨ mɨnɨpa e'ɨ'rɨxɨnɨ. Rakiwɨ' mɨnɨpa e'ɨ'rɨxɨnɨ. Naŋwɨ' gwɨ' siŋwɨ'yo xɨra'na' ragɨ' sɨnɨ eŋagɨ na'nɨ mɨnɨpa e'ɨ'rɨxɨnɨ. Apɨxɨ' nɨmearo'na' sewɨnɨ mɨmea'nɨpa e'ɨ'rɨxɨnɨ. Seyɨ'ne' nene rɨ'wa' apɨnɨ e nero'na'yɨ', ayɨ' apa'nɨ yarɨŋoɨ. Negɨ' xwɨyɨ'a' apɨrɨnɨ.” E nɨrɨro payɨ' eagɨ'awixɨnɨ.
44015030	E nemowa mɨnɨ wiowa'ra'na' awa payɨ' nɨmea'mɨ Adiokɨ na'nɨ nɨwero nɨre'mo'ma'na' a'ma' e da'ŋɨ' Jisasoya' sɨyikɨ' imo'nɨgɨ'a'yo awi' neaa'rɨma'na' payɨ' mɨnɨ wi'agɨ'a
44015031	ayɨ' ɨ'a' nɨroro'na' xwɨyɨ'a' eŋɨ' rɨre'mɨxɨ' nɨwiro ea'nɨŋagɨ na'nɨ dɨŋɨ' niɨ'a' winɨŋɨnigɨnɨ.
44015032	Dɨŋɨ' niɨ'a' winarɨ'na' Judaso tɨ'nɨ Sairaso tɨ'nɨ awau' enɨ wɨ'a' ro'kiamoarɨgɨ'i'wau' eŋagɨ'i na'nɨ wigɨ' xexɨrɨ'mea' imo'nɨgɨ'a'yo xwɨyɨ'a' aya' wi' bɨ tɨ'nɨ eŋɨ' rɨre'mɨxɨ' nɨwiri eŋɨ' sɨxɨ' nɨwi'mɨxɨri egɨ'isixɨnɨ.
44015033	E nemowau' sɨ'a' wi' e nɨŋweagɨ'isa'na' eŋa'na' awau'mɨ a'mɨ wigɨ' urowa'rɨgɨ'a'wa tɨ'ŋɨ' e na'nɨ nurowa'rɨro yayɨ' wiowa'rɨ'agɨ'a na'nɨ xexɨrɨ'mea' imo'nɨgɨ'a' e ŋweagɨ'a'yo pɨ'nɨ nɨwia'rɨmɨ kikiɨ'a' ne'ra ugɨ'isixɨnɨ.
44015034	[Jerusaremɨ na'nɨ nuri aiwɨ Sairaso “Adiokɨyo a'mɨ bɨ tɨ'nɨ nɨŋwearɨ'na', naŋɨ' emɨ'ɨnɨ.” yaiwiŋɨnigɨnɨ.]
44015035	Awau' e e'agɨ'i ai' Poro tɨ'nɨ Banabaso tɨ'nɨ Adiokɨyo nɨŋweari a'ma' obaxɨ' wi' tɨ'nɨ nawi'nɨ xwɨyɨ'a' A'mɨna'oya'pɨ wa'ɨ' urɨmeri ure'wapɨyiri egɨ'isixɨnɨ.
44015036	E nemowau' rɨxa sɨ'a' wi' mu'ro'a'na' Poro Banabasomɨ re urɨŋɨnigɨnɨ, “Yawawi a'mɨ nurai aŋɨ' apɨ apimɨ xwɨyɨ'a' A'mɨna'oya'pɨ wa'ɨ' nurɨmerai'na' a'ma' Jisasomɨ dɨŋɨ' nɨwɨkwɨ'roro na'nɨ yegɨ' nɨrɨxɨ'mea' imo'nɨgɨ'a'yɨ' arɨge rɨ'a ŋweaŋoɨnɨrɨ sɨŋwɨ' owɨnɨmeaaiyɨ.” urɨ'agɨ
44015037	Banabaso “Ayɨ' ananɨrɨnɨ.” nɨyaiwirɨ “Jonɨ Mako enɨ yawawi tɨ'nɨ nawi'nɨ owaneyɨ.” wimo'nɨ'agɨ aiwɨ
44015038	Poro arɨ'ki' re urarɨŋagɨ na'nɨ, “Xa'mɨ wa'ɨ' urɨmeanɨrane nurane'na' sɨnɨ na'pɨ oyaneyɨnɨrɨ na'nɨ mu' Pabiria pɨropenɨsɨ'yo da'nɨ pɨ'nɨ nɨyeawia'rɨmɨ uŋo a'mɨ yawawi tɨ'nɨ nawi'nɨ nɨwirɨmea'mɨ mupa oyaiyɨ.” urarɨŋagɨ na'nɨ
44015039	mɨxɨ' nɨrɨnowiea'nɨ'isa'na' apimɨ da'nɨ newa'ramo'nɨri Banabaso Jonɨ Makomɨ nɨwirɨmea'mɨ nurɨ sɨpɨxɨ' womɨ nɨpɨxemoa'nɨri nɨŋweari pɨrɨŋwɨ' Saipɨrasɨyɨ rɨnɨŋɨ'pimɨ na'nɨ ugɨ'isixɨnɨ.
44015040	E na'nɨ u'agɨ'i ai' Poro Sairasomɨ nɨmearɨ xexɨrɨ'mea' imo'nɨgɨ'a'yɨ' awau' wa'ɨ' emearɨ'na' A'mɨna'o wa' nɨwianɨrɨ ume'wɨnɨgɨnɨrɨ omɨ we'yo mɨnɨ wi'a'na' e da'nɨ pɨ'nɨ nɨwia'rɨmɨ nuri
44015041	Siria pɨropenɨsɨ'yo tɨ'nɨ Sirisia pɨropenɨsɨ'yo tɨ'nɨ a'wɨnɨ e nuri aŋɨ' apɨ apimɨ nɨre'mo'ma'na' a'ma' Jisasoya' sɨyikɨ' imo'nɨgɨ'a' wi'yɨ' wi'yo nure'wapɨya nuri'na' eŋɨ' sɨxɨ' wi'mɨxɨgɨ'isixɨnɨ.
44016001	Poro aŋɨ' Debiyɨ rɨnɨŋɨ'pimɨ nɨre'morɨ a'mɨ nurɨ Risɨtɨraɨ rɨnɨŋɨ'pimɨ nɨre'morɨ'na' wɨnɨŋɨnigɨnɨ. A'ma' Jisasomɨ xɨ'darɨgɨ'a'yɨ' wo —O xegɨ' yoɨ' Timotiorɨnɨ. Xɨna'i' Jisasomɨ dɨŋɨ' wɨkwɨ'roarɨŋɨ' wi'rɨnɨ. I' Judayɨ' eŋagɨ ai' omɨ xano Gɨrikɨyɨ'rɨnɨ.
44016002	A'ma' Risɨtɨra ŋwea'yɨ' tɨ'nɨ Aikoniamɨ ŋwea'yɨ' tɨ'nɨ Jisasomɨ dɨŋɨ' nɨwɨkwɨ'roro na'nɨ xexɨ'xexɨrɨ'mea' imo'nɨgɨ'a'yɨ' Timotio na'nɨ “A'ma' naŋɨ' worɨnɨ.” rarɨgɨ'orɨnɨ.
44016003	O na'nɨ Poro “Yawawi tɨ'nɨ nawi'nɨ oemeaneyɨ.” nɨwimo'nɨrɨ na'nɨ omɨ nɨmearɨ iyɨ' sɨ'mɨ' sɨ'o' wa'kwiŋɨnigɨnɨ. Ayɨ' rɨpɨ na'nɨ e eŋɨnigɨnɨ. Judayɨ' arɨwa'mɨda'nɨ ŋweagɨ'a'yɨ' nɨ'nɨ o xegɨ' xano Gɨrikɨyɨ' eŋagɨ na'nɨ xɨ'o iyɨ' sɨ'mɨ' sɨ'o' mɨwa'kwi'nɨŋɨ'pɨ na'nɨ nɨjɨ'a' e imo'nɨgɨ'a' eŋagɨ na'nɨ Poro negɨ' Judayo wa'ɨ' urɨmearɨ'na' omɨ arɨ'a' mɨwipa epɨ'rɨxɨnɨrɨ iyɨ' sɨ'mɨ' sɨ'o' wa'kwiŋɨnigɨnɨ.
44016004	Aŋɨ' apɨ apimɨ nura'ra nɨmu'roro'na' xwɨyɨ'a' wa'ɨ' wurɨmeaiarɨgɨ'a'wa tɨ'nɨ Jerusaremɨyo Jisasoya' sɨyikɨ' imo'nɨgɨ'a'yo wipeŋweagɨ'a'wa tɨ'nɨ awa xwɨyɨ'a' nimɨxɨro'na' rɨna'rɨgɨ'a' rɨpɨ, “Negɨ' ŋwɨ' ikaxɨ' ea'nɨŋɨ' rɨpimɨnɨ e'ma' Jisasomɨ dɨŋɨ' nɨwɨkwɨ'roro na'nɨ negɨ' nɨrɨxɨ'mea' imo'nɨgɨ'a'yɨ' oga'mɨ' mepaxɨ' imo'nɨnɨ. Apimɨnɨ nɨxɨ'dɨro'na' apa'nɨrɨnɨ.” e rɨna'rɨgɨ'a'pɨ na'nɨ a'waŋɨ' nura'ra mu'roarɨŋagɨ'a na'nɨ
44016005	aŋɨ' apɨ apimɨ a'ma' Jisasoya' sɨyikɨ' imo'nɨgɨ'a'yɨ' dɨŋɨ' wɨkwɨ'roarɨgɨ'a'pɨ eŋɨ' nea'nɨro xai'wɨ' ɨ'a' nɨxɨrɨro na'nɨ sɨ'a' ayɨ' ayo a'ma' a'mɨ wi' Jisasomɨ dɨŋɨ' nɨwɨkwɨ'roro wi'nɨyɨ' tɨ'nɨ kumɨxɨnagɨ'a'rɨnɨ.
44016006	E nemowa pɨropenɨsɨ' biau' Pɨrigia tɨ'nɨ Garesia tɨ'nɨ rɨnɨŋɨ'piau' tɨ'ŋɨ'mɨnɨ warɨ'na' kwi'yɨ' Gorɨxoya'pɨ xe Esia pɨropenɨsɨ'yo na'nɨ nuro a'ma' e ŋweagɨ'a'yo xwɨyɨ'a' yayɨ' winɨpaxɨ'pɨ wa'ɨ' urɨme'ɨ'rɨxɨnɨrɨ sɨŋwɨ' mɨwɨnɨ' urakiowa'rɨŋɨnigɨnɨ.
44016007	Awa a'mɨ wi'mɨnɨ na'nɨ nɨkɨnɨmo'nɨro nuro rɨxa Maisia pɨropenɨsɨ'yo nɨre'mo'ma'na' Bitinia pɨropenɨsɨ'yo na'nɨ owaneyɨnɨrɨ yarɨ'na' a'mɨ kwi'yɨ' Jisasoya'pɨ xe ou'poyɨnɨrɨ sɨŋwɨ' mɨwɨnɨ' urakiowa'rɨŋɨnigɨnɨ.
44016008	Awa Maisia pɨropenɨsɨ'yo nɨmu'roro aŋɨ' Tɨrowasɨyɨ rɨnɨŋɨ'pimɨ na'nɨ nɨwero
44016009	nɨre'mo'ma'na' sɨ'a' ayimɨ a'rɨ'wɨyimɨ Poro sa' weŋa'na' orɨŋa' wɨnɨ'ɨ'yɨ' wɨnɨŋɨnigɨnɨ. A'ma' Masedonia pɨropenɨsɨ'yo da'ŋɨ' wo e'ɨ' nɨrorɨ waunɨ' rɨxɨŋɨ' “Joxɨ Masedonia re na'nɨ nɨbɨrɨ arɨra' neaiɨ.” urarɨŋagɨ orɨŋa' e nɨwɨnɨrɨ na'nɨ
44016010	none (rɨ'wamɨŋɨ' rɨpɨ eaŋa'onɨ tɨ'nɨ) re yaiwiŋwanigɨnɨ, “Gorɨxo rɨxa a'ma' ayo e da'nɨ wa'ɨ' ourɨme'poyɨnɨrɨ sɨwa' nɨneairɨ orɨŋa' rɨ'a neapa'rarɨnɨ?” nɨyaiwirane Masedonia tɨ'a'mɨnɨ na'nɨ pi'yo wanɨre'wɨnɨrɨ pɨ'a' nerane'na' sɨpɨxɨ' wo e na'nɨ umɨnɨrɨ yarɨŋagɨ wɨnɨŋwanigɨnɨ.
44016011	E nemone sɨpɨxomɨ nɨpɨxemoa'nɨrane nɨŋwearane aŋɨ' Tɨrowasɨyɨ rɨnɨŋɨ'pimɨ da'nɨ pɨ'nɨ nɨwia'rɨmɨ nurane pɨrɨŋwɨ' Samotɨresɨyɨ rɨnɨŋɨ'pimɨ tɨ'ŋɨ' e na'nɨ nɨmea'mɨ nurane nɨmu'rorane sa' weŋwa'one wɨ'a'pɨ tɨ'nɨ aŋɨ' Niaporisɨyɨ rɨnɨŋɨ'pimɨ tɨ'ŋɨ' e na'nɨ nɨmea'mɨ nurane wia'rɨ' nɨmu'ro'ma'na'
44016012	e da'nɨ aŋɨ' Piripaiyɨ rɨnɨŋɨ'pimɨ —Aŋɨ' Masedonia pɨropenɨsɨ'yo ikwɨ'ro'nɨŋɨ' sea'yɨ e imo'nɨŋɨ'yɨ', ayɨ' bɨ Piripairɨnɨ. Romɨyɨ' nɨbɨro aŋɨ' apimɨ da'nɨ aŋɨ' nɨmɨrɨro ŋweagɨ'a'pɨrɨnɨ. Apimɨ none nɨre'mo'ma'na' sɨ'a' obaxɨ' wi' e nɨŋwearane
44016013	Sabarɨ'a'yo “Iniɨgɨ' wearɨŋu' tɨ'ŋɨ' e a'ma' Gorɨxomɨ xwɨyɨ'a' rɨrɨmɨ' wiarɨgɨ'erɨnɨ.” nɨyaiwirane aŋɨ' apimɨ na'nɨ a'kɨŋa' ɨ'wi'yo nɨpeyearane iniɨgɨ' e wearɨŋɨ' u' tɨ'ŋɨ' e na'nɨ nɨwerane e'ɨ' nɨŋwea'ma'na' apɨxɨ' e awi' nea'nɨro ŋweagɨ'i'wamɨ xwɨyɨ'a' yayɨ' neainarɨŋɨ'pɨ urarɨ'na'
44016014	apɨxɨ' wi' —I' xegɨ' yoɨ' Ridiai'rɨnɨ. Aŋɨ' Taiatairaɨ rɨnɨŋɨ'pimɨ da'ŋi'rɨnɨ. I' rapɨrapɨ' ayɨ'a' rɨŋɨ' nɨgwɨ' xwe' roŋɨ'pɨ nɨgwɨ' xenɨ na'nɨ bɨ' yarɨŋi'rɨnɨ. Judayɨ' mimo'nɨŋi' ai' Gorɨxomɨ wa'yɨ' nɨwirɨ na'nɨ yayɨ' wiarɨŋɨ' wi'rɨnɨ. I' xwɨyɨ'a' Poro rarɨŋɨ'pɨ arɨ'a' nɨwirɨ Gorɨxo i' xwɨyɨ'a' apɨ dɨŋɨ' ɨkwɨ'ropaxɨ' oimo'nɨrɨ xwioxɨ'yo pi'ra'nɨŋɨ' wimɨxa'na' i' “Poro neararɨŋɨ'pɨ neparɨnɨ.” nɨyaiwirɨ Jisasomɨ dɨŋɨ' wɨkwɨ'roŋɨnigɨnɨ.
44016015	Jisasomɨ dɨŋɨ' nɨwɨkwɨ'rorɨ rɨxa wayɨ' nɨmearɨ a'ma' xegɨ' aŋiwa'mɨ i' tɨ'nɨ nawi'nɨ ŋweagɨ'a'yɨ' enɨ wayɨ' nɨmearo e nema'na' i' re nearɨŋɨnigɨnɨ, “Soyɨ'ne' re nɨniaiwiro'na'yɨ', ‘Neparɨnɨ. A'mɨna'omɨ dɨŋɨ' wɨkwɨ'ro'ɨ' wi'rɨnɨ.’ nɨniaiwiro'na'yɨ', gɨ' aŋiwa'mɨ na'nɨ nɨbɨro ananɨ sa' wepɨ'rɨre'oɨ?” Anɨŋɨ' minɨ' e nearayi'agɨ na'nɨ i' tɨ'nɨ uŋwanigɨnɨ.
44016016	E nemone sɨ'a' wɨyi Gorɨxomɨ xwɨyɨ'a' rɨrɨmɨ' wiarɨgɨ'e na'nɨ warɨ'na' apɨxɨ' wi' —I' a'ma' wi'ya' xɨna'i'nɨŋɨ' nimo'nɨrɨ omɨŋɨ' wiiarɨŋi'rɨnɨ. Imɨ'o' xɨxe'roarɨŋɨ'pimɨ da'nɨ a'ma' sɨnɨ majɨ'a' imo'nɨgɨ'a'pɨ a'waŋɨ' ure'kweaarɨŋi'rɨnɨ. A'ma' i'mɨ xia'wowa'nɨŋɨ' imo'nɨgɨ'a'wa i' a'ma'yo a'waŋɨ' ure'kweaarɨŋɨ'pimɨ da'nɨ nɨgwɨ' xwe' ura'payarɨgɨ'i'rɨnɨ. I' none tɨ'nɨ o'ɨ'yimɨ o'ro'rɨ' ninɨrane'na'
44016017	i' Poro tɨ'nɨ none nu'mɨ nɨneaxɨ'dɨrɨ arɨ'ki' rɨ'aiwa' re nɨra neaxɨ'dɨŋɨnigɨnɨ, “A'ma' rowa Ŋwɨ'a' wi'yo nɨmu'rorɨ aga sea'yɨ e'mɨ imo'nɨŋomɨ xɨna'i'wa'nɨŋɨ' nimo'nɨro omɨŋɨ' wiiarɨgɨ'a'warɨnɨ. O'ɨ' Ŋwɨ'a' e imo'nɨŋo nene yea'yɨ' neayimɨxemeanɨ'a na'nɨ inɨŋɨ'yi na'nɨ wa'ɨ' neararɨgɨ'a'warɨnɨ.” nɨra neaxɨ'dɨŋɨnigɨnɨ.
44016018	A'mɨ a'mɨ sɨ'a' aya' wi'yo axɨ'pɨ e nɨneaxɨ'dɨrɨ'na' e rayarɨŋagɨ na'nɨ Poro rɨxa anɨŋɨ' bɨ onɨmia'pɨ mɨwinɨpa yarɨŋagɨ na'nɨ nɨkɨnɨmo'nɨrɨ imɨ'o' i'mɨ xɨxe'roarɨŋɨ'pimɨ mɨxɨ' re urɨŋɨnigɨnɨ, “Jisasɨ Kiraisoya' eŋɨ' ea'nɨŋɨ'yo da'nɨ sekaxɨ' re rɨrarɨŋɨnɨ, ‘Apɨxɨ' ri'mɨ pɨ'nɨ nɨwia'rɨmɨ uɨ.’ rɨrarɨŋɨnɨ.” ura'na' re eŋɨnigɨnɨ. Sɨnɨ me' imɨ'o' apɨ i'mɨ pɨ'nɨ nɨwia'rɨmɨ uŋɨnigɨnɨ.
44016019	I'mɨ pɨ'nɨ nɨwia'rɨmɨ u'a'na' xanowa'nɨŋɨ' imo'nɨgɨ'a'wa re nɨyaiwiro, “O'ɨ' apɨxɨ' ri' a'waŋɨ' re'kweaarɨŋɨ'pimɨ da'nɨ nɨgwɨ' meaayarɨŋwa'yi rɨxa anɨpa' imo'nɨgoɨ. A'mɨ bɨ sɨnɨ meapaxɨ' mimo'nɨnɨ.” nɨyaiwiro Poromɨ tɨ'nɨ Sairasomɨ tɨ'nɨ ɨ'a' nɨxero makerɨ'a' imɨxarɨgɨ'e na'nɨ ni'rope'mɨ nuro gapɨmanowa sɨŋwɨ' anɨgɨ'e da'nɨ xwɨrɨxɨ' oumeaneyɨnɨro nɨmea'mɨ nuro
44016020	awa tɨ'ŋɨ' e nɨwa'rɨro re uxekwɨ'mogɨ'awixɨnɨ, “A'ma' Judayɨ' rowau'yɨ' a'ma' negɨ' aŋɨ' rɨpimɨ ŋweagɨ'a'yo nearakiowa'rɨpaxɨ' yarɨŋagɨ'i na'nɨ nene pi'ra'nɨŋɨ' mɨŋweapaxɨ' neaimo'narɨnɨ.
44016021	Sɨwɨ' nene Romɨyene imo'nɨŋagwɨ na'nɨ gapɨmanɨ'yɨ'ne'ya' sɨŋwɨ'yo da'nɨ ananɨ ɨ'a' xɨrɨrane xɨ'dɨrane epaxɨ' wi' mimo'nɨŋɨ'pɨ a'ma' rowau' wa'ɨ' neararɨŋiɨ.” ura'na' re eŋɨnigɨnɨ.
44016022	A'ma' e epɨ'royɨ' egɨ'a'yɨ' enɨ nɨwia'pɨ'nɨmearo awau'mɨ mɨxɨ' wianɨro yarɨ'na' gapɨmanowa egɨ' iyɨ'a' nupi'rɨro porisɨ' wamɨ sekaxɨ' re urɨgɨ'awixɨnɨ, “Soxɨ' me'pe'poyɨ.” urɨ'agɨ'a
44016023	iwaŋɨ' rɨpɨ rɨpɨ nɨme'peayima'na' nɨme'ra nuro gwɨ' aŋɨ'yo nɨwa'rɨro'na' gwɨ' aŋɨ'yo awi' mearoarɨŋomɨ re urɨgɨ'awixɨnɨ, “Joxɨ awau'mɨ e'ɨ' mupaxɨ' imo'nɨŋɨ' ŋwɨra'rarɨŋwa'pɨ nɨŋwɨra'rɨma'na' pi'ra'nɨŋɨ' awi' mearo'ɨrɨxɨnɨ.”
44016024	Sekaxɨ' e ura'na' awau'mɨ gwɨ' aŋɨ'yo nɨmea'mɨ nɨpa'wirɨ awawa' na' i'nɨmɨ ikwɨ'ro'nɨŋɨ'pimɨ na'nɨ nɨmea'mɨ nɨpa'wirɨ e nɨŋwɨra'rɨrɨ'na' re eŋɨnigɨnɨ. Egɨ' sɨkwɨ' i'kɨ'a' wa'ra' wɨnamɨ nɨwi'xɨ'morɨ wa'ra' wɨna tɨ'nɨ nɨwakɨrɨ'wia'rɨma'na' rokimɨ' ya'rɨŋɨnigɨnɨ.
44016025	E wika'rɨ'agɨ'a ai' rɨxa a'rɨwegɨ' imo'nɨŋa'na' Poro tɨ'nɨ Sairaso tɨ'nɨ Gorɨxomɨ xwɨyɨ'a' rɨrɨmɨ' wiri yayɨ' umeanɨri na'nɨ soŋɨ' rɨri yarɨŋagɨ'i a'ma' gwɨ' aŋɨ'yo ŋweagɨ'a'yɨ' arɨ'a' wiarɨ'na' re eŋɨnigɨnɨ.
44016026	Pobonɨ' xwɨ'a' ai' tɨ'nɨ yaiwia'mɨ' me'a'na' gwɨ' aŋiwa' nɨmɨrɨrɨ'na' sɨ'ŋa' pia'ra' xwɨ'a'mɨ eapɨnɨŋɨ'yɨ' rɨwo'mɨnɨmɨnɨrɨ nerɨ'na' re eŋɨnigɨnɨ. Gwɨ' aŋɨ' o'waŋɨ' nɨ'nɨ ɨ'kwi'nowirɨ senɨ'a' a'ma'yo ya'rɨnɨŋɨ'yɨ' nɨ'nɨ i'kwea'nowirɨ eŋɨnigɨnɨ.
44016027	Gwɨ' aŋiwa'mɨ awi' mearoarɨŋo sa' weŋe da'nɨ nɨwia'pɨ'nɨmearɨ wenɨŋɨ' e'ɨ'yɨ' wɨnɨŋɨnigɨnɨ. Gwɨ' aŋɨ' o'waŋɨ' ɨ'kwi'nowiŋagɨ nɨwɨnɨrɨ “Gwɨ' ŋweagɨ'a' nɨ'nɨyɨ' rɨxa e'ɨ' u'ɨ'awixɨnɨ.” nɨyaiwirɨ a'ma' ayɨ' e'ɨ' u'ɨ'a' na'nɨ gapɨmanowa nionɨ nɨpɨkipɨ'rɨxɨnɨrɨ xegɨ' kira' nɨmɨxearɨ rɨxa pɨki'nɨmɨnɨrɨ e'ɨ'yɨ'
44016028	Poro eŋɨ' tɨ'nɨ rɨ'aiwa' nurɨrɨ re urɨŋɨnigɨnɨ, “Jɨwanɨŋoxɨ mɨpɨki'nɨpanɨ. Gwɨ' ŋweaŋwa'one nɨnonenɨ sɨnɨ riwone ŋweaŋwɨnɨ.” urɨ'agɨ
44016029	o awi' mearoarɨgɨ'a' wɨ'amɨ “Uyɨ'wɨ' nɨmɨxa'romeae'napɨ'poyɨ.” nura mɨ'rɨ' nɨpa'wirɨ wa'yɨ' winɨ'agɨ eŋɨ' o'ɨ' nika'rɨga Poro tɨ'nɨ Sairaso tɨ'nɨ tɨ'gɨ'i'e nɨpɨ'ki'nɨmearɨ
44016030	awau'mɨ nɨmɨxea'mɨ nɨpeyearɨ bɨ'arɨwa'mɨnɨ nɨro'ma'na' re urɨŋɨnigɨnɨ, “A'powagwi' Gorɨxo yea'yɨ' nɨyimɨxemeanɨ na'nɨ pi' emɨ'ɨnɨ?” urɨ'agɨ
44016031	awau' re urɨgɨ'isixɨnɨ, “A'mɨna' Jisasomɨ dɨŋɨ' wɨkwɨ'ro'a'na' Gorɨxo yea'yɨ' nɨrɨyimɨxemearɨ a'ma' dɨxɨ' aŋiwa'mɨ joxɨ tɨ'nɨ ŋweagɨ'a'yo enɨ yea'yɨ' uyimɨxemeanɨŋoɨ.” urɨgɨ'isixɨnɨ.
44016032	E nurɨri omɨ tɨ'nɨ a'ma' xegɨ' aŋiwa'mɨ ŋweagɨ'a' nɨyonɨ tɨ'nɨ xwɨyɨ'a' A'mɨna'o na'nɨpɨ rɨrɨmɨ' wi'a'na'
44016033	sɨnɨ a'rɨwegɨ' imo'nɨŋagɨ aiwɨ o awau'mɨ “Eɨnɨ.” nurɨrɨ iwaŋɨ' me'pe'ɨ'a'yo igɨ'a' nɨwea'ma'na' re eŋɨnigɨnɨ. Wayɨ' mearɨ a'ma' xegɨ' aŋiwa'mɨ ŋweagɨ'a'yɨ' enɨ wayɨ' mearo nema'na' eŋa'na'
44016034	o awau'mɨ xegɨ' aŋiwa'mɨ nɨmea'a nɨpa'wirɨ aiwa' nɨxerɨ mɨnɨ nɨwirɨ'na' xɨ'o tɨ'nɨ a'ma' xegɨ' aŋiwa'mɨ i'nɨmɨ ŋweagɨ'a'yɨ' tɨ'nɨ “Rɨxa Gorɨxomɨ dɨŋɨ' wɨkwɨ'ro'wae'nerɨ'anɨ?” nɨyaiwiro na'nɨ yayɨ' sea'yɨmɨ da'nɨ ne'ra ugɨ'awixɨnɨ.
44016035	Gapɨmanowa wɨ'a'pɨ tɨ'nɨ nɨwia'pɨ'nɨmearo porisɨ' wamɨ awi' mearoarɨŋo tɨ'ŋɨ' e na'nɨ xwɨyɨ'a' yaŋɨ' re wiowa'rɨgɨ'awixɨnɨ, “Omɨ ‘A'ma' awau'mɨ wa'reɨ.’ urɨ'poyɨ.” wiowa'rɨ'agɨ'a awa nuro ura'na'
44016036	o xwɨyɨ'a' apɨ Poromɨ a'waŋɨ' nurɨrɨ re urɨŋɨnigɨnɨ, “Gapɨmanowa nionɨ na'nɨ xwɨyɨ'a' yaŋɨ' re wiowa're'napa'oɨ, ‘Awau'mɨ owa'rɨnɨ.’ wiowa're'napɨ'agɨ'a na'nɨ awagwi' ananɨ nɨ'wiapɨri kikiɨ'a' ne'ra u'piyɨ.” urɨ'agɨ ai'
44016037	Poro re urɨŋɨnigɨnɨ, “Yawawi Romɨyɨ'wawi imo'nɨŋagwɨ'i ai' mɨ'kɨ' wi' meŋagɨ ai' gapɨmanowa, xwɨrɨxɨ' nɨyeamero a'ma' obaxɨ' sɨŋwɨ' anɨgɨ'e da'nɨ iwaŋɨ' yeame'pero gwɨ' aŋɨ'yo yeaŋwɨra'rɨro egɨ'a'wa i'nɨmɨ nɨyeamɨxearo yeawa'ranɨro rɨrarɨŋoɨ? Oweoɨ, aga wi' e yeaipaxɨ' mimo'nɨnɨ. Wiwanɨŋowa nɨbɨro ‘Ɨ'wiapɨ'piyɨ.’ yeara'na' peyeanɨ'wiɨ.” urɨ'agɨ
44016038	porisowa xwɨyɨ'a' Poro urɨ'ɨ'pɨ a'mɨ nɨmea'a nuro gapɨmanowamɨ repɨyɨ' nɨwiro “Awau' Romɨyɨ' wau'rɨnɨ.” urɨ'agɨ'a awa arɨ'a' nɨwiro'na' wa'yɨ' nika'rɨnɨro
44016039	nuro awau'mɨ pɨyɨpɨyɨ' nurɨro gwɨ' aŋɨ'yo da'nɨ nɨmɨxearo nɨwa'rɨro'na' arɨ'ki' waunɨ' rɨxɨŋɨ' re urayigɨ'awixɨnɨ, “Awagwi' aŋɨ' rɨpimɨ pɨ'nɨ nɨneawia'rɨmɨ nurɨ'na' ‘Ayɨ' naŋɨ'rɨnɨ.’ neaimo'narɨnɨ.” urayarɨŋagɨ'a
44016040	awau' gwɨ' aŋɨ'yo da'nɨ nɨpeyeari aŋɨ' apɨxɨ' Ridiai'yɨ rɨnɨŋi'ya'iwa'mɨ na'nɨ nuri nɨpa'wiri a'ma' Jisasomɨ dɨŋɨ' nɨwɨkwɨ'roro na'nɨ egɨ' xexɨrɨ'mea' imo'nɨgɨ'a'yɨ' tɨ'nɨ e nawi'nɨ nerɨmea'nɨro xwɨyɨ'a' a'mɨ bɨ tɨ'nɨ eŋɨ' rɨre'mɨxɨ' nɨwia'rɨmɨ ugɨ'awixɨnɨ.
44017001	E nemowa e da'nɨ nuro aŋɨ' biau' Abiporisɨ tɨ'nɨ Aporonia tɨ'nɨ rɨnɨŋɨ'piau'mɨ nɨmu'ro'a nuro aŋɨ' Tesaronaikaɨ rɨnɨŋɨ'pimɨ —Aŋɨ' apimɨ Judayɨ' wigɨ' rotu' aŋɨ' wiwa' mɨrɨnɨŋɨ'pimɨrɨnɨ. Apimɨ nɨre'mo'ma'na'
44017002	Poro xegɨ' i'ni'na' yarɨŋɨ'pa e enɨ axɨ'pɨ nerɨ Sabarɨ'a' wɨyau' wɨyimɨ Judayɨ' wigɨ' rotu' aŋɨ'yo awi' nea'nɨro ŋweaŋa'na' nɨwi'mearɨ Bɨkwɨ' Gorɨxoya'yo da'nɨ nureŋwɨpe'a nurɨ'na'
44017003	ayɨ' re oyaiwi'poyɨnɨrɨ urayiŋɨnigɨnɨ, “Bɨkwɨ'yo da'nɨ apɨ apɨ nɨrɨnɨrɨ ea'nɨŋagɨ na'nɨ a'ma' yea'yɨ' neayimɨxemeanɨ'a na'nɨ Gorɨxoya' dɨŋɨ' tɨ'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'omɨ wa pɨki'a'na' rɨ'nɨŋɨ' o nɨmearɨ xwa'rɨpa'yo da'nɨ wia'pɨ'nɨmeaŋɨ'pɨ apimɨ wi' nɨmu'ropaxɨ' mimo'nɨnɨ.” oyaiwi'poyɨnɨrɨ mɨ'kɨ'pɨ na'nɨ ure'wapɨyirɨ mɨŋɨ' niro'a urɨ nerɨ'na' re urayiŋɨnigɨnɨ, “A'ma' Jisasoyɨ rɨnɨŋɨ' ro, nionɨ wa'ɨ' seararɨŋa'o, o ayɨ' a'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'orɨnɨ.” urayiŋɨnigɨnɨ.
44017004	E nurɨrɨŋɨ'pimɨ da'nɨ Judayɨ' wi'yo dɨŋɨ' ukɨnɨmɨxɨ'agɨ ayɨ' dɨŋɨ' “Neparɨnɨ.” nɨwipɨmo'nɨrɨ na'nɨ Jisasomɨ dɨŋɨ' nɨwɨkwɨ'roro Poro tɨ'nɨ Sairaso tɨ'nɨ nawi'nɨ nɨkumɨxɨnɨro Gɨrikɨyɨ' Gorɨxomɨ wa'yɨ' nɨwiro na'nɨ yayɨ' umearɨgɨ'a'yɨ' obaxɨ' tɨ'nɨ aŋɨ' apimɨ sea'yɨ e nimo'nɨro meŋweagɨ'a'waya' apɨxɨ' wi'wa tɨ'nɨ enɨ dɨŋɨ' nɨwɨkwɨ'roro na'nɨ awau'mɨ nɨkumɨxɨnayiro yarɨ'na'
44017005	Judayɨ' Jisasomɨ dɨŋɨ' mɨwɨkwɨ'ro'ɨ'a'wa awau'mɨ sɨpi' dɨŋɨ' nɨwiaiwiro na'nɨ nɨwia'pɨ'nɨmearo re egɨ'awixɨnɨ. Makerɨ'a' imɨxarɨgɨ'e da'nɨ a'ma' sɨpi'yɨ' wa Poromɨ tɨ'nɨ Sairasomɨ tɨ'nɨ wikɨ' nɨwo'nɨro mɨxɨ' wipɨ'rɨ na'nɨ sɨ'mɨ'ra'xwɨro' nɨwiemero ayɨ' rɨxa ɨkwɨkwierɨ' niga uro wikɨ' nɨwo'ga uro yarɨŋagɨ'a nɨwɨnɨro nɨwirɨmea'mɨ aŋɨ' apimɨ a'wɨnɨmɨ nɨpuro'na' mɨxɨ'nɨ ne'pɨ'mɨxamo'a nɨpuro Poro tɨ'nɨ Sairaso tɨ'nɨ aŋɨ' Jesonoya'iwa'mɨ rɨ'a ŋweaŋiɨnɨro e na'nɨ nuro awau'mɨ a'ma' negɨ' aŋɨ' rɨpimɨ ŋweagɨ'a'yɨ'ya' sɨŋwɨ' anɨgɨ'e da'nɨ xwɨrɨxɨ' oumeaneyɨnɨro aŋɨ' iwa'mɨ pɨ'rɨ' ɨ'kwiea'mɨ' ne'ra nɨpa'wiro
44017006	awau' na'nɨ pɨ'a' nɨmegɨnɨro na'nɨ Jesonomɨ tɨ'nɨ Jisasomɨ dɨŋɨ' nɨwɨkwɨ'roro na'nɨ xexɨrɨ'mea' imo'nɨgɨ'a' wamɨ tɨ'nɨ ɨ'a' nɨxero aŋɨ' apimɨ da'ŋɨ' gapɨmanowa tɨ'ŋɨ' e na'nɨ ni'rope'mɨ nuro'na' rɨ'aiwa' re nɨra ugɨ'awixɨnɨ, “A'ma' aŋɨ' xwɨ'a' nɨmɨnɨ ikwɨ'ro'nɨŋɨ'yo ŋweagɨ'a'yɨ' wigɨ' yarɨgɨ'a'pɨ me' pɨ'nɨ owia'rɨ'poyɨnɨrɨ sɨpi'nɨ ureka'rarɨgɨ'a'wa rɨxa nene enɨ nɨneareka'rɨro yarɨŋoɨ.
44017007	Awa Jesono numi'mɨnɨrɨ xegɨ' aŋiwa'mɨ na'nɨ nipemea'mɨ uŋowarɨnɨ. Awa ŋwɨ' ikaxɨ' negɨ' mɨxɨ' ina'yɨ' Sisao rɨŋɨ'pɨ nɨwiai'kiro xegɨ' bɨ ne'ra nuro re rarɨgɨ'a'warɨnɨ, ‘Segɨ' mɨxɨ' ina'yɨ' Sisao, ayɨ' surɨ'ma' mɨxɨ' ina'yorɨnɨ. Wo omɨ sea'yɨ e wimo'nɨŋo xegɨ' yoɨ' Jisasorɨnɨ.’ rarɨgɨ'a'warɨnɨ.” rɨ'aiwa' e nɨra nuro
44017008	a'ma' e epɨ'royɨ' egɨ'a'yɨ' tɨ'nɨ aŋɨ' apimɨ da'ŋɨ' gapɨmanowa tɨ'nɨ ayɨ' rɨ'aiwa' e rarɨŋagɨ'a arɨ'a' nɨwiro sɨ'mɨ' ni'ro'nɨro wikɨ' nɨwo'ga nɨwia'pɨ'nɨmearo
44017009	gapɨmanowa xwɨrɨxɨ' nume'ɨ'asa'na' Jesonowa a'mɨ axɨ'pɨ bɨ mepa oe'poyɨnɨrɨ nɨgwɨ' bɨ nura'pɨro wa'rɨgɨ'awixɨnɨ.
44017010	Sɨ'a' ayimɨ a'rɨ'wɨyimɨ Jisasomɨ dɨŋɨ' nɨwɨkwɨ'roro na'nɨ xexɨrɨ'mea' imo'nɨgɨ'a'yɨ' Poromɨ tɨ'nɨ Sairasomɨ tɨ'nɨ ɨ'a' xɨrɨpɨ'rɨxɨnɨrɨ rɨxa aŋɨ' Beriaɨ rɨnɨŋɨ'pimɨ na'nɨ e'ɨ' urowa'rɨ'agɨ'a awau' nuri aŋɨ' apimɨ nɨre'mori'na' Judayɨ'ya' rotu' aŋɨ' e mɨrɨnɨŋiwa'mɨ nɨpa'wiri xwɨyɨ'a' yayɨ' neainarɨŋɨ'pɨ wa'ɨ' urɨgɨ'isixɨnɨ.
44017011	Judayɨ' Beria ŋwea'yɨ' —Ayɨ' Judayɨ' Tesaronaika ŋweagɨ'a'yɨ' yapɨ mimo'nɨŋoɨ. Dɨŋɨ' pi'ra'nɨŋɨ' eyi'roarɨgɨ'a'yɨ' eŋagɨ na'nɨ sea'yɨ e wimo'nɨŋoɨ. Ayɨ' sɨ'mɨ' nɨxeadɨ'pe'nɨro “Xwɨyɨ'a' Poro neararɨŋɨ'pɨ arɨ'a' owianeyɨ.” nɨwimo'nɨro sɨ'a' ayɨ' ayo re nɨyaiwiro, “O neararɨŋɨ'pɨ, ayɨ' Bɨkwɨ'yo nɨrɨnɨrɨ ea'nɨŋɨ'pɨ tɨ'nɨ nepa xɨxenɨ rɨ'a imo'nɨnɨ?” nɨyaiwiro Bɨkwɨ'pɨ ɨ'a' nɨro'a uro pɨ'a' nɨme'ra uro nero'na'
44017012	obaxɨ' wi' Jisasomɨ dɨŋɨ' wɨkwɨ'roro Gɨrikɨyɨ' aŋɨ' apimɨ da'ŋɨ' sea'yɨ e imo'nɨgɨ'a'yɨ' wi' oxɨ' tɨ'nɨ apɨxɨ' tɨ'nɨ enɨ dɨŋɨ' wɨkwɨ'roro yarɨ'na' re eŋɨnigɨnɨ.
44017013	Judayɨ' Tesaronaika ŋweagɨ'a'yɨ' xwɨyɨ'a' rɨpɨ, “Beriayo enɨ Poro xwɨyɨ'a' Gorɨxoya' wa'ɨ' urarɨnɨ.” rɨnarɨŋagɨ arɨ'a' nɨwiro re egɨ'awixɨnɨ. Aŋɨ' apimɨ na'nɨ nuro a'ma' e da'ŋɨ'yɨ' Poromɨ mɨxɨ' owi'poyɨnɨrɨ sɨ'mɨ'ra'xwɨro' wieme'a'na' a'ma' obaxɨ' rɨxa epɨ'royɨ' nero wikɨ' nɨwo'ga wia'pɨ'nɨmeagɨ'awixɨnɨ.
44017014	A'ma' obaxɨ' rɨxa epɨ'royɨ' nero wikɨ' nɨwo'ga wia'pɨ'nɨmeaarɨŋagɨ'a Jisasomɨ dɨŋɨ' nɨwɨkwɨ'roro na'nɨ xexɨ'xexɨrɨ'mea' imo'nɨgɨ'a'yɨ' sɨŋwɨ' e nɨwɨnɨro re egɨ'awixɨnɨ. Apaxɨ' me' Poromɨ rawɨrawa' tɨ'ŋɨ' e na'nɨ e'ɨ' urowa'rɨgɨ'awixɨnɨ. Poromɨ rawɨrawa' tɨ'ŋɨ' e na'nɨ e'ɨ' nurowa'rɨro Sairaso tɨ'nɨ Timotio tɨ'nɨ sɨnɨ e ŋweaŋa'na'
44017015	a'ma' Poromɨ e'ɨ' nɨmi'ga u'ɨ'a'yɨ' omɨ sɨ'a' obaxɨ'yo nɨme'ra nu'ɨ'asa'na' aŋɨ' Atenɨsɨyɨ rɨnɨŋɨ'pimɨ nɨre'moro e da'nɨ wa'rau'a'na' o a'mɨ sekaxɨ' re urowa'rɨŋɨnigɨnɨ, “Sairaso tɨ'nɨ Timotio tɨ'nɨ nionɨ tɨ'ŋɨ' e na'nɨ bɨpaxɨ' imo'nɨŋa'na'yɨ', aŋɨ'nɨ bɨ'isixɨnɨ.” urowa'ra'na' omɨ e nɨwa'rɨmɨ ugɨ'awixɨnɨ.
44017016	Poro Atenɨsɨ da'nɨ awau' na'nɨ wenɨŋɨ' nerɨ nɨŋwearɨ'na' aŋɨ' apimɨ mimo'nɨ' ŋwɨ'a' imo'nɨŋɨ'yɨ' —Ayɨ' xopaikɨgɨ' xɨxegɨ'nɨ a'ma' imɨxɨgɨ'a'yɨ'rɨnɨ. Ayɨ' aga aya' wi' amɨ amɨ nɨmɨnɨ e'ɨ' nura'ra'ra unɨŋagɨ nɨwɨnɨrɨ na'nɨ sɨ'mɨ' ni'ro'nɨmɨ nemerɨ'na'
44017017	Judayɨ'ya' rotu' aŋɨ'yo nɨpa'wiayirɨ ayɨ' tɨ'nɨ e'ma' Gorɨxo na'nɨ dɨŋɨ' moarɨgɨ'a'yɨ' tɨ'nɨ xwɨyɨ'a' rɨnɨro sɨ'a' ayɨ' ayo makerɨ'a' imɨxarɨgɨ'e na'nɨ nuayirɨ a'ma' o eme'i'na' e ro'wapɨgɨ'a'yɨ' tɨ'nɨ xwɨyɨ'a' rɨnɨro ne'ra nurɨ'na'
44017018	a'ma'yo ure'wapɨyarɨgɨ'a' Epikurianɨyɨ rɨnɨgɨ'a' wa tɨ'nɨ Sɨtoikɨyɨ rɨnɨgɨ'a' wa tɨ'nɨ Poro tɨ'nɨ xɨmɨxɨmɨ' xwɨyɨ'a' rɨnɨgɨ'awixɨnɨ. O wa'ɨ' nurɨrɨ'na' Jisaso na'nɨ urɨrɨ a'ma' xwa'rɨpa'yo da'nɨ wia'pɨ'nɨmeapɨ'rɨ'a na'nɨ urɨrɨ yarɨŋagɨ na'nɨ wa peayɨ' nɨwianɨro re rɨgɨ'awixɨnɨ, “A'ma' xwɨyɨ'a' rɨrowia'rɨ' emearɨŋɨ' ro pi' xwɨyɨ'a' nearɨmɨnɨrɨ rɨ'a rarɨnɨ?” rɨro wa “O aŋɨ'namɨ da'ŋɨ' ŋwɨ'a' imo'nɨgɨ'a' a'ma' aŋɨ' mɨda'ŋɨ'yɨ'ya' na'nɨ nearɨmɨnɨrɨ rɨ'a rarɨnɨ?” rɨro nero
44017019	omɨ nɨwirɨmea'mɨ nuro —A'ma' Atenɨsɨ da'ŋɨ'yɨ' tɨ'nɨ a'ma' aŋɨ' mɨda'ŋɨ' aŋɨ' apimɨ urɨ'nɨgɨ'a'yɨ' tɨ'nɨ kikiɨ'a' bɨ me' anɨŋɨ' minɨ' pi' pi' xwɨyɨ'a' sɨŋɨ' rɨnɨ'ɨ'pɨ arɨ'a' wiro a'waŋɨ' urɨro yanɨro na'nɨnɨ yarɨgɨ'a'yɨ'rɨnɨ. Ayɨ' omɨ nɨwirɨmea'mɨ nuro Ariopagasɨyɨ rɨnɨŋɨ'pa'mɨ da'nɨ xwɨyɨ'a' re'wapɨ'narɨgɨ'e na'nɨ nɨwirɨmea'mɨ nuro re urɨgɨ'awixɨnɨ, “Xwɨyɨ'a' sɨŋɨ' joxɨ wa'ɨ' neararɨŋɨ'pɨ nene pi'ra'nɨŋɨ' arɨ'a' nɨsirane nɨjɨ'a' imo'nanɨ na'nɨ a'waŋɨ' neareɨ. Ayɨ' rɨpɨ na'nɨ rɨrarɨŋwɨnɨ. Xwɨyɨ'a' joxɨya' nɨnearɨ'na' nene sɨnɨ arɨ'a' mɨwiarɨŋwa'pɨ rarɨŋagɨ na'nɨ xwɨyɨ'a' mɨ'kɨ'pɨ na'nɨ nɨjɨ'a' imo'nanɨ na'nɨ rɨrarɨŋwɨnɨ.” urɨ'agɨ'a
44017020	omɨ nɨwirɨmea'mɨ nuro —A'ma' Atenɨsɨ da'ŋɨ'yɨ' tɨ'nɨ a'ma' aŋɨ' mɨda'ŋɨ' aŋɨ' apimɨ urɨ'nɨgɨ'a'yɨ' tɨ'nɨ kikiɨ'a' bɨ me' anɨŋɨ' minɨ' pi' pi' xwɨyɨ'a' sɨŋɨ' rɨnɨ'ɨ'pɨ arɨ'a' wiro a'waŋɨ' urɨro yanɨro na'nɨnɨ yarɨgɨ'a'yɨ'rɨnɨ. Ayɨ' omɨ nɨwirɨmea'mɨ nuro Ariopagasɨyɨ rɨnɨŋɨ'pa'mɨ da'nɨ xwɨyɨ'a' re'wapɨ'narɨgɨ'e na'nɨ nɨwirɨmea'mɨ nuro re urɨgɨ'awixɨnɨ, “Xwɨyɨ'a' sɨŋɨ' joxɨ wa'ɨ' neararɨŋɨ'pɨ nene pi'ra'nɨŋɨ' arɨ'a' nɨsirane nɨjɨ'a' imo'nanɨ na'nɨ a'waŋɨ' neareɨ. Ayɨ' rɨpɨ na'nɨ rɨrarɨŋwɨnɨ. Xwɨyɨ'a' joxɨya' nɨnearɨ'na' nene sɨnɨ arɨ'a' mɨwiarɨŋwa'pɨ rarɨŋagɨ na'nɨ xwɨyɨ'a' mɨ'kɨ'pɨ na'nɨ nɨjɨ'a' imo'nanɨ na'nɨ rɨrarɨŋwɨnɨ.” urɨ'agɨ'a
44017021	omɨ nɨwirɨmea'mɨ nuro —A'ma' Atenɨsɨ da'ŋɨ'yɨ' tɨ'nɨ a'ma' aŋɨ' mɨda'ŋɨ' aŋɨ' apimɨ urɨ'nɨgɨ'a'yɨ' tɨ'nɨ kikiɨ'a' bɨ me' anɨŋɨ' minɨ' pi' pi' xwɨyɨ'a' sɨŋɨ' rɨnɨ'ɨ'pɨ arɨ'a' wiro a'waŋɨ' urɨro yanɨro na'nɨnɨ yarɨgɨ'a'yɨ'rɨnɨ. Ayɨ' omɨ nɨwirɨmea'mɨ nuro Ariopagasɨyɨ rɨnɨŋɨ'pa'mɨ da'nɨ xwɨyɨ'a' re'wapɨ'narɨgɨ'e na'nɨ nɨwirɨmea'mɨ nuro re urɨgɨ'awixɨnɨ, “Xwɨyɨ'a' sɨŋɨ' joxɨ wa'ɨ' neararɨŋɨ'pɨ nene pi'ra'nɨŋɨ' arɨ'a' nɨsirane nɨjɨ'a' imo'nanɨ na'nɨ a'waŋɨ' neareɨ. Ayɨ' rɨpɨ na'nɨ rɨrarɨŋwɨnɨ. Xwɨyɨ'a' joxɨya' nɨnearɨ'na' nene sɨnɨ arɨ'a' mɨwiarɨŋwa'pɨ rarɨŋagɨ na'nɨ xwɨyɨ'a' mɨ'kɨ'pɨ na'nɨ nɨjɨ'a' imo'nanɨ na'nɨ rɨrarɨŋwɨnɨ.” urɨ'agɨ'a
44017022	Poro Ariopagasɨ tɨ'ŋɨ' e da'nɨ e'ɨ' nɨro'ma'na' re urɨŋɨnigɨnɨ, “Atenɨsɨ da'ŋɨ'yɨ'ne', segɨ' ŋwɨ'a' imo'nɨŋɨ'pɨ nɨmero'na' awayinɨ aya' tɨ'nɨ we'yo umearɨŋagɨ'a sɨŋwɨ' seanɨŋɨnɨ.
44017023	Ayɨ' rɨpɨ na'nɨ seararɨŋɨnɨ. Xa'mɨ nionɨ aŋɨ' rɨpimɨ nemerɨ segɨ' ŋwɨ'a' e'ɨ' nura'ra'ra unɨŋɨ'yo —Ayo seyɨ'ne' yarɨŋɨ' nɨwiro sea'yɨ e umearɨgɨ'a'yorɨnɨ. Ayo pi'ra'nɨŋɨ' sɨŋwɨ' mi' no'mɨxa nurɨ'na' wɨnɨ'anigɨnɨ. E'ɨ' ura'ra'rɨnɨŋɨ' bimɨ rɨ'wamɨŋɨ' rɨpɨ ‘Ŋwɨ'a' nene majɨ'a'o na'nɨrɨnɨ.’ ea'nɨŋagɨ wɨnɨ'anigɨnɨ. Ayɨna'nɨ ŋwɨ'a' seyɨ'ne' majɨ'a' nimo'nɨro aiwɨ yarɨŋɨ' nɨwiro sea'yɨ e umearɨgɨ'o na'nɨ a'waŋɨ' bɨ osearɨmɨnɨ.
44017024	Ŋwɨ'a' xwɨ'a' rɨri' nɨri'mɨnɨ imɨxɨrɨ amɨpi' nɨ'nɨ ari'mɨ eŋɨ'yɨ' imɨxɨrɨ eŋo, o aŋɨ'namɨ tɨ'nɨ xwɨ'a'ri'mɨ tɨ'nɨ A'mɨna'o sea'yɨ e wimo'nɨŋo eŋagɨ na'nɨ dɨŋɨ' re yaiwipaxɨ' mimo'nɨnɨ, ‘O aŋɨ' naŋwɨ' rɨdɨyowa' yanɨ'wa' na'nɨ negɨ' we' tɨ'nɨ mɨrarɨŋwa'yo ŋweaarɨŋɨ'rɨnɨ.’ dɨŋɨ' e yaiwipaxɨ' wi' mimo'nɨnɨ.
44017025	Xewanɨŋo a'ma' nɨyonɨ wigɨ' dɨŋɨ'pɨ sɨxɨ' umi'morɨ sɨŋɨ' nimo'nɨro aŋɨ' upaxɨ' imo'nɨpɨ'rɨ na'nɨ wimɨxɨrɨ amɨpi' nɨ'nɨ a'ma' nɨpɨ'rɨ na'nɨranɨ, yi'nɨpɨ'rɨ na'nɨranɨ, wimɨxɨyirɨ yarɨŋo eŋagɨ na'nɨ rɨpɨ enɨ yaiwipaxɨ' mimo'nɨnɨ, ‘O amɨpi' wi' na'nɨ dɨ'wɨ' ikeamo'narɨŋagɨ na'nɨ negɨ' we' tɨ'nɨ arɨra' wipaxorɨnɨ.’ Dɨŋɨ' apɨ enɨ yaiwipaxɨ' wi' mimo'nɨnɨ.
44017026	Ŋwɨ'a' o xewanɨŋo re nɨyaiwirɨ, ‘A'ma' gwɨ' arɨ' ari' e e ŋweapɨ'rɨ'a'rɨnɨ. Gwɨ' arɨ' ari' xiɨ'a'i'wa xɨrɨpɨ'rɨ'i'na' i'na' i'na' imo'nɨnɨ'a'rɨnɨ.’ nɨyaiwirɨ anɨŋɨ'nɨ neyi'roa'rɨma'na' a'ma' na' wonɨ imɨxɨŋɨ'pimɨ da'nɨ a'ma' gwɨ' wɨrɨ' wɨri' nɨ'nɨ nimo'ga bɨŋwa'rɨnɨ.
44017027	A'ma' gwɨ' arɨ' ari' nɨ'nɨ xewanɨŋo na'nɨ pɨ'a' ne'ra nuro a'mɨrɨ'nɨŋɨ' nero'na' sɨŋwɨ' wɨnɨmeapɨ'rɨ'a na'nɨ xɨ'o eŋɨ' apɨ e eŋɨ'rɨnɨ. E nerɨ ai' o nene xɨxegɨ'nɨ ŋweaŋwa' gene gene tɨ'ŋɨ' e da'nɨ na' jɨ'amɨ mɨneaimo'nɨnɨ.
44017028	Ayɨ' rɨpɨ na'nɨ seararɨŋɨnɨ. Segɨ' sorɨxowa ai' re rɨgɨ'a'pɨ, ‘Nene enɨ Ŋwɨ'a'o neaemeaŋenerɨnɨ.’ rɨgɨ'a'pɨ tɨ'nɨ xɨxenɨ nene eŋɨ' ea'nɨŋɨ' oya'yo da'nɨ imo'nɨrane ŋwearane aŋɨ' emerane yarɨŋwɨnɨ.
44017029	Nene Ŋwɨ'a' o neaemeaŋene imo'nɨŋagwɨ na'nɨ dɨŋɨ' re mɨyaiwipa oyaneyɨ, ‘Nepa Ŋwɨ'a' imo'nɨŋo imo'nɨŋɨ'pɨ, ayɨ' a'mae'ne dɨŋɨ' nɨmorane we' tɨ'nɨ xopaikɨgɨ' imo'nɨŋɨ' ŋwɨ'a' sɨ'ŋa'yo da'nɨ imɨxarɨŋwa'pɨranɨ, sɨ'ŋa' gorɨ'yo da'nɨ imɨxarɨŋwa'pɨranɨ, sɨ'ŋa' sirɨpa'yo da'nɨ imɨxarɨŋwa'pɨranɨ, sa apɨ'nɨŋɨ' rɨ'a imo'nɨnɨ?’ mɨyaiwipa oyaneyɨ.
44017030	Ayɨna'nɨ Ŋwɨ'a' o —O Gorɨxorɨnɨ. O a'ma' xa'mɨ o na'nɨ majɨ'a' nero wigɨ' ŋwɨ'a'pɨnɨ nɨme'ra bɨgɨ'a'pɨ na'nɨ pea' nɨmorɨ kikiɨ'a' nɨwia nɨbɨrɨ aiwɨ agwɨ a'ma' amɨ gɨmɨ ŋweagɨ'a' nɨyonɨ re neararɨnɨ, ‘Segɨ' ɨ'wɨ' yarɨgɨ'a'pɨ na'nɨ rɨ'wɨ'mɨnɨ nɨmamoro sanɨŋɨ' nimo'nɨro ŋwea'poyɨ.’ neararɨnɨ.
44017031	Ayɨ' rɨpɨ na'nɨ e neararɨnɨ. O sɨ'a' wɨyimɨ a'ma' xwɨ'a' rɨri' nɨri'mɨnɨ ŋweaŋwa'yo xwɨyɨ'a' pi'ra'nɨŋɨ' nɨneamearɨrɨ'na' wonɨ wonɨ negɨ' yarɨŋwa'pɨ na'nɨ yarɨŋɨ' imɨmɨ' neainɨ'a na'nɨ rɨxa ra'rɨŋɨ'rɨnɨ. Nene xwɨyɨ'a' neamearɨnɨ'o enɨ rɨxa rɨ'pea'rɨŋɨ'rɨnɨ. Nene ‘Rɨ'pea'rɨŋo, ayɨ' orɨ'anɨ?’ yaiwianɨ'wa' na'nɨ o pe'o a'mɨ sɨŋɨ' nerɨ owia'pɨ'nɨmeanɨrɨ eŋɨ' sɨxɨ' wea'mɨxa'na' wia'pɨ'nɨmeaŋɨ'rɨnɨ.” Poro e ura'na' re eŋɨnigɨnɨ.
44017032	A'ma' e awi' ea'nɨgɨ'a'yɨ' Poro xwɨyɨ'a' “Xwa'rɨpa'yo da'nɨ wia'pɨ'nɨmeaŋɨ'rɨnɨ.” rɨ'agɨ arɨ'a' nɨwiro'na' wi' rɨperɨrɨ' wigɨ'awixɨnɨ. Wi' “Xwɨyɨ'a' joxɨ neararɨŋɨ'pɨ rɨ'we'na' a'mɨ bɨ tɨ'nɨ arɨ'a' sianɨ'wa'rɨnɨ.” urɨgɨ'awixɨnɨ.
44017033	E ura'na' Poro re'wapɨ'narɨgɨ'e da'nɨ pɨ'nɨ nɨwia'rɨmɨ u'agɨ ai'
44017034	a'ma' wi' —Oxɨ' wo xegɨ' yoɨ' Daionisiasoyɨ rɨnɨŋorɨnɨ. O Ariopagasɨ da'nɨ re'wapɨ'narɨgɨ'a'yɨ' worɨnɨ. Apɨxɨ' wi' xegɨ' yoɨ' Damarisi'yɨ rɨnɨŋi'rɨnɨ. A'ma' a'mɨ wi' enɨ nawi'nɨrɨnɨ. Ayɨ' omɨ nɨkumɨxɨnɨro nu'mɨ nuro Jisasomɨ dɨŋɨ' wɨkwɨ'rogɨ'awixɨnɨ.
44018001	Poro e nemɨ Atenɨsɨ pɨ'nɨ nɨwia'rɨmɨ aŋɨ' yoɨ' Korinɨ rɨnɨŋɨ'pimɨ na'nɨ nurɨ e
44018002	nɨre'mo'ma'na' a'ma' Judayɨ' wo —Xegɨ' yoɨ' Akwiraoyɨ rɨnɨŋorɨnɨ. Xɨna'i' Podasɨ pɨropenɨsɨ'yo da'nɨ xɨrɨŋorɨnɨ. Xiepi' xegɨ' yoɨ' Pɨrisirai'rɨnɨ. Romɨyɨ' mɨxɨ' ina'yɨ' Kɨrodiaso Judayɨ' aŋɨ' apimɨ ŋweagɨ'a' nɨyonɨ sekaxɨ' re urɨŋɨ' eŋagɨ na'nɨ “Romɨ aŋɨ' rɨpimɨ da'nɨ pɨ'nɨ nɨneawia'rɨmɨ u'ɨ'rɨxɨnɨ.” urɨŋɨ' eŋagɨ na'nɨ ayau' Itari pɨropenɨsɨ'yo pɨ'nɨ nɨwia'rɨmɨ Korinɨ na'nɨ sɨŋɨ' bɨgɨ'i'yau'rɨnɨ. Ayau'mɨ Poro nɨwi'mearɨ
44018003	nɨgwɨ' omɨŋɨ' o yarɨŋɨ'pɨ ayau' enɨ yarɨgɨ'i' eŋagɨ na'nɨ ayau' tɨ'nɨ nawi'nɨ nɨŋwearo senɨ'a' aŋɨ' pa'kipɨ'rɨ'a na'nɨ imɨmɨxɨmɨ' nero nɨŋwearo'na'
44018004	Poro Sabarɨ'a' ayɨ' ayo Judayɨ'ya' rotu' aŋɨ'yo na'nɨ nurɨ ayɨ' tɨ'nɨ Gɨrikɨyɨ' tɨ'nɨ enɨ re owipɨmo'nɨrɨ, “Xwɨyɨ'a' Gorɨxoya'pimɨ da'nɨ Jisaso na'nɨ neararɨŋɨ'pɨ neparɨnɨ.” owipɨmo'nɨrɨ ayɨ' tɨ'nɨ nawi'nɨ rotu' aŋɨ'yo da'nɨ xwɨyɨ'a' xɨmɨxɨmɨ' ninɨro rɨnayigɨ'awixɨnɨ.
44018005	E ne'ra nurɨ'na' Sairaso tɨ'nɨ Timotio tɨ'nɨ Masedonia pɨropenɨsɨ'yo da'nɨ nɨbɨri Poromɨ wi'mea'a'na' o xegɨ' nɨgwɨ' omɨŋɨ' yarɨŋɨ'pɨ pɨ'nɨ nɨwia'rɨma'na' Sabarɨ'a'yonɨ marɨ'a'ɨ, sɨ'a' ayɨ' ayo Judayɨ' tɨ'ŋɨ' e na'nɨ nuayirɨ pi'ra'nɨŋɨ' ure'wapɨyimɨnɨrɨ nerɨ'na' woa'kɨ'kɨ' re wiayiŋɨnigɨnɨ, “A'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, ayɨ' Jisasorɨnɨ.”
44018006	E urayarɨ'na' ayɨ' rɨxa xɨxewia'mɨ' nurɨro ikayɨ'wɨ' ura'na' Poro xegɨ' iyɨ'a' nɨpi'rɨrɨ sikɨ' xe'nɨŋɨ'pɨ pɨ'rɨ' wiai'ki'mɨ' ya'rɨŋɨnigɨnɨ. Pɨ'rɨ' wiai'ki'mɨ' nɨya'rɨrɨ re urɨŋɨnigɨnɨ, “Seyɨ'ne' anɨ'na'na'yɨ' sewanɨŋɨ'yɨ'ne' rɨ'a' mea'rɨnɨ'a'yo da'nɨ anɨ'nɨpɨ'rɨ'a'rɨnɨ. Seyɨ'ne' arɨ'a' mɨniarɨŋagɨ'a na'nɨ nionɨ wi' nɨxɨ'meapaxɨ'manɨ. Agwɨ nionɨ seyɨ'ne' pɨ'nɨ nɨseawia'rɨmɨ rɨxa e'ma'yo wa'ɨ' urɨmɨnɨrɨ riwonɨ warɨŋɨnɨ.” ura'rɨŋɨnigɨnɨ.
44018007	E nura'rɨmo pɨ'nɨ nɨwia'rɨmɨ nurɨ aŋɨ' a'ma' woya' —O xegɨ' yoɨ' Titiasɨ Jasɨtasoyɨ rɨnɨŋorɨnɨ. Gorɨxo na'nɨ wa'yɨ' nɨwirɨ na'nɨ yayɨ' umearɨŋɨ' worɨnɨ. Xegɨ' aŋɨ' Judayɨ'ya' rotu' aŋɨ'yo da'nɨ orɨwa'mɨ da'nɨ mɨrɨnɨŋorɨnɨ. Oya' aŋiwa'mɨ na'nɨ nurɨ e da'nɨ xwɨyɨ'a' urarɨ'na' re eŋɨnigɨnɨ.
44018008	Judayɨ' wo —Xegɨ' yoɨ' Kɨrisɨpasorɨnɨ. Judayɨ'ya' rotu' aŋɨ'yo awi' ea'narɨgɨ'a'yo sea'yɨ e umeŋweaŋorɨnɨ. O tɨ'nɨ a'ma' o xegɨ' aŋiwa'mɨ wearɨgɨ'a'yɨ' tɨ'nɨ Poro urarɨŋɨ'pɨ arɨ'a' nɨwiro Jisasomɨ dɨŋɨ' nɨwɨkwɨ'roro e'ma'yɨ' Korinɨ ŋweagɨ'a'yɨ' obaxɨ' enɨ arɨ'a' nɨwiro dɨŋɨ' wɨkwɨ'roro wayɨ' mearo yarɨ'na'
44018009	sɨ'a' wɨyimɨ A'mɨna'o re eŋɨnigɨnɨ. Poromɨ orɨŋa' nupa'rɨrɨ re urɨŋɨnigɨnɨ, “Joxɨ wa'yɨ' mɨsinɨpa oenɨ. Xwɨyɨ'a' nionɨ na'nɨ joxɨ nura warɨŋɨ'pɨ pɨ'nɨ mɨwia'rɨ' sɨnɨ anɨŋɨ' nura u'ɨrɨxɨnɨ.
44018010	Ayɨ' rɨpɨ na'nɨ rɨrarɨŋɨnɨ. Nionɨ joxɨ dɨŋɨ' rɨkɨkayoŋagɨ na'nɨ a'ma' mɨxɨ' si'ɨ'a'pimɨ da'nɨ wi' rɨ'nɨŋɨ' sinɨnɨ'a'manɨ. A'ma' aŋɨ' rɨpimɨ nionɨ dɨŋɨ' nɨnɨkwɨ'rɨpɨ'rɨ'a na'nɨ nɨgɨ' imo'nɨŋɨ'yɨ' obaxɨ' eŋagɨ na'nɨ rɨrarɨŋɨnɨ.” urɨ'agɨ na'nɨ
44018011	o aŋɨ' apimɨ nɨŋwearɨ Gorɨxo na'nɨ nure'wapɨya warɨ'na' ema' 18 mu'roŋɨnigɨnɨ.
44018012	Judayɨ' Korinɨyo ŋweagɨ'a'yɨ', Romɨyɨ' wo xegɨ' yoɨ' Gario pɨrimia'o nimo'nɨrɨ Gɨrikɨyɨ' pɨropenɨsɨ' e meŋweaŋa'na', Judayɨ' dɨŋɨ' axɨ'pɨ tɨ'nɨnɨ nimo'nɨro nɨwia'pɨ'nɨmearo Poromɨ xwɨyɨ'a' oumea'raneyɨnɨro wa'ɨ' pɨrimia' Gario xwɨrɨxɨ' umearɨŋe na'nɨ nɨmea'mɨ nuro
44018013	Poromɨ nuxekwɨ'moro re urɨgɨ'awixɨnɨ, “A'ma' ro a'ma' Gorɨxomɨ yayɨ' numero'na' ŋwɨ' ikaxɨ' rɨnɨŋɨ'pimɨ nɨwiai'kiro xegɨ' bɨ nero e'ɨ'rɨxɨnɨrɨ dɨŋɨ' xeŋwɨ'mɨnɨ ukɨnɨmɨxarɨŋorɨnɨ.” urɨ'agɨ'a ai'
44018014	Poro rɨxa maŋɨ' exoa'mɨnɨrɨ yarɨ'na' pɨrimia' Gario Judayɨ' ayo re urɨŋɨnigɨnɨ, “Poro ɨ'wɨ' e'ɨ' sɨŋwɨrɨyɨ', rɨkɨkɨrɨ'o' e'ɨ' sɨŋwɨrɨyɨ', nionɨ re yaiwimɨnɨrɨ e'a'rɨnɨ, ‘A'ma' rowa uxekwɨ'moarɨgɨ'a'pɨ arɨ'a' nɨwirɨ'na', ayɨ' ananɨrɨnɨ.’ yaiwimɨnɨrɨ e'a'rɨnɨ.
44018015	Soyɨ'ne' uxekwɨ'moarɨgɨ'a'pɨ, ayɨ' xwɨyɨ'a' tɨ'nɨ yoɨ' tɨ'nɨ segɨ' ŋwɨ' ikaxɨ' ea'nɨŋɨ'pimɨ da'nɨ rɨnɨŋɨ'pɨ na'nɨ o tɨ'nɨ mɨxɨ' rɨnarɨŋagɨ'a na'nɨ segɨ'pɨ xwɨyɨ'a' nimɨxɨro eyi'ro'poyɨ. Nionɨ ‘Xwɨyɨ'a' apɨ oseaeyi'roimɨnɨ.’ mɨnimo'narɨnɨ.” nurɨrɨ
44018016	xwɨrɨxɨ' umearɨŋe da'nɨ mɨxɨ'da'mɨ' wiowa'raparɨ'na' a'ma' wi' re egɨ'awixɨnɨ.
44018017	Judayɨ' wigɨ' rotu' aŋɨ'yo awi' ea'narɨgɨ'a'yo sea'yɨ e umeŋweaŋomɨ —O xegɨ' yoɨ' Sotenisorɨnɨ. Omɨ ɨ'a' nɨxero pɨrimia' Gario xwɨrɨxɨ' umearɨŋe mɨda'nɨŋe iwaŋɨ' me'pearɨŋagɨ'a ai' o dɨŋɨ' sɨpi' wi' mɨwi' kikiɨ'a' eŋɨnigɨnɨ.
44018018	Poro sɨnɨ sɨ'a' aya' wi' e nɨŋweaŋɨsa'na' a'ma' e da'ŋɨ' Jisasomɨ dɨŋɨ' nɨwɨkwɨ'roro na'nɨ xexɨrɨ'mea' imo'nɨgɨ'a'yo yayɨ' nɨwia'rɨmo Siria pɨropenɨsɨ'yo na'nɨ u'ɨmɨgɨnɨrɨ sɨpɨxɨ' womɨ nɨpɨxemoa'nɨrɨ Pɨrisirai' tɨ'nɨ Akwirao tɨ'nɨ enɨ nawi'nɨ nɨpɨxemoa'nɨri o tɨ'nɨ nuro Poro Gorɨxomɨ dɨŋɨ' nɨwɨkwɨ'rorɨ na'nɨ ŋwɨ'a' ŋweaŋɨ'pɨ na'nɨ aŋɨ' xegɨ' yoɨ' Segɨria rɨnɨŋɨ'pimɨ da'nɨ dɨ'a' nɨro'nɨrɨ
44018019	rɨxa aŋɨ' Epesasɨ rɨnɨŋɨ'pimɨ nɨre'moro Poro ayau'mɨ aŋɨ' apimɨ nɨwa'rɨmɨ Judayɨ'ya' rotu' aŋɨ' e mɨrɨnɨŋiwa'mɨ na'nɨ nurɨ nɨpa'wirɨ ayɨ' tɨ'nɨ xwɨyɨ'a' nɨrɨnɨro
44018020	ayɨ' “‘Joxɨ sɨnɨ bɨ tɨ'nɨ nɨŋwea'moxɨ u'ɨrɨxɨnɨ.’ neaimo'narɨnɨ.” urɨ'agɨ'a aiwɨ o “Ananɨrɨnɨ.” mɨwimo'nɨ'
44018021	yayɨ' nɨwia'rɨmɨ nurɨ'na' re urɨŋɨnigɨnɨ, “Gorɨxo nɨwimo'nɨrɨ'na'yɨ', nionɨ ananɨ a'mɨ re seai'me'napɨmɨ'a'rɨnɨ.” nura'rɨmɨ nurɨ sɨpɨxɨ'yo nɨpɨxemoa'nɨrɨ Epesasɨ pɨ'nɨ nɨwia'rɨmɨ nurɨ nurɨ nurɨ
44018022	sɨpɨxo rɨxa aŋɨ' Sisaria rɨnɨŋɨ'pimɨ iwie'kɨ'nɨmea'a'na' Poro nayoa'mɨnɨmea'mɨ Jerusaremɨ na'nɨ nɨyirɨ Jisasoya' sɨyikɨ' imo'nɨgɨ'a'yo yayɨ' nɨwia'ra nɨmu'roairɨ aŋɨ' yoɨ' Adiokɨyo nɨre'morɨ
44018023	e sɨ'a' wi' nɨŋweaŋɨsa'na' pɨ'nɨ nɨwia'rɨmɨ nurɨ xwɨ'a' yoɨ' Garesia rɨnɨrɨ Pɨrigia rɨnɨrɨ eŋe —Ayɨ' xɨ'o xa'mɨ wa'ɨ' urɨmeŋerɨnɨ. E nɨpurɨ'na' a'ma' Jisasomɨ dɨŋɨ' wɨkwɨ'roarɨgɨ'a'yo xwɨyɨ'a' a'mɨ bɨ tɨ'nɨ nurɨrɨ eŋɨ' sɨxɨ' nɨwea'mɨxa'ra mu'roŋɨnigɨnɨ.
44018024	Judayɨ' wo —Xegɨ' yoɨ' Aporosorɨnɨ. Aŋɨ' yoɨ' Arekɨsadɨria da'nɨ xɨrɨŋɨ' worɨnɨ. Xwɨyɨ'a' nɨrɨrɨ'na' neŋwɨperɨ e'mɨ' sai'mɨ' rarɨŋorɨnɨ. Bɨkwɨ' Gorɨxoya'yo nɨrɨnɨrɨ ea'nɨŋɨ'pɨ nɨpɨnɨ aumau'mɨ' inɨŋorɨnɨ. O'ɨ' A'mɨna'omɨ xɨ'dɨpaxɨ'yi na'nɨ pi'ra'nɨŋɨ' ure'wapɨyigɨ'o eŋagɨ na'nɨ a'ma'yo Jisaso na'nɨ urɨrɨ pi'ra'nɨŋɨ' ure'wapɨyirɨ nerɨ'na' sɨ'mɨ' nɨxeadɨ'pe'nɨrɨ ure'wapɨyarɨŋorɨnɨ. E nerɨ ai' wayɨ' Jono umeaiagɨ'pɨ na'nɨnɨ nɨjɨ'a' imo'nɨŋorɨnɨ. O Epesasɨyo nɨre'morɨ
44018025	Judayɨ' wo —Xegɨ' yoɨ' Aporosorɨnɨ. Aŋɨ' yoɨ' Arekɨsadɨria da'nɨ xɨrɨŋɨ' worɨnɨ. Xwɨyɨ'a' nɨrɨrɨ'na' neŋwɨperɨ e'mɨ' sai'mɨ' rarɨŋorɨnɨ. Bɨkwɨ' Gorɨxoya'yo nɨrɨnɨrɨ ea'nɨŋɨ'pɨ nɨpɨnɨ aumau'mɨ' inɨŋorɨnɨ. O'ɨ' A'mɨna'omɨ xɨ'dɨpaxɨ'yi na'nɨ pi'ra'nɨŋɨ' ure'wapɨyigɨ'o eŋagɨ na'nɨ a'ma'yo Jisaso na'nɨ urɨrɨ pi'ra'nɨŋɨ' ure'wapɨyirɨ nerɨ'na' sɨ'mɨ' nɨxeadɨ'pe'nɨrɨ ure'wapɨyarɨŋorɨnɨ. E nerɨ ai' wayɨ' Jono umeaiagɨ'pɨ na'nɨnɨ nɨjɨ'a' imo'nɨŋorɨnɨ. O Epesasɨyo nɨre'morɨ
44018026	Judayɨ'ya' rotu' aŋɨ'yo iwamɨ'o' nɨpa'wirɨ aya' igigɨ' me' xwɨyɨ'a' Gorɨxo na'nɨ urarɨŋagɨ ai' Pɨrisirai' tɨ'nɨ Akwirao tɨ'nɨ o apɨnɨ na'nɨ rarɨŋagɨ arɨ'a' nɨwiri'na' omɨ nɨwirɨmea'mɨ nuri o'ɨ' Gorɨxomɨ xɨ'dɨpaxɨ'yi na'nɨ bɨ, o sɨnɨ majɨ'a' eŋɨ'pɨ na'nɨ a'waŋɨ' nurɨri a'mɨ bɨ tɨ'nɨ pi'ra'nɨŋɨ' ure'wapɨyigɨ'isixɨnɨ.
44018027	Aporoso “Nionɨ Gɨrikɨyɨ' pɨropenɨsɨ'yo na'nɨ u'ɨmɨgɨnɨ.” wimo'na'na' a'ma' Epesasɨ da'ŋɨ' Jisasomɨ dɨŋɨ' nɨwɨkwɨ'roro na'nɨ xexɨrɨ'mea' imo'nɨgɨ'a'yɨ' omɨ dɨŋɨ' sɨxɨ' numi'mowa'rɨro payɨ' bɨ nearo Gɨrikɨyɨ' pɨropenɨsɨ'yo ŋweagɨ'a' Jisasomɨ dɨŋɨ' wɨkwɨ'roarɨgɨ'a'yɨ' na'nɨ rɨ'wamɨŋɨ' re eagɨ'awixɨnɨ, “A'ma' ro seai'mea'a'na' yayɨ' tɨ'nɨ nipemea'mɨ u'ɨ'rɨxɨnɨ.” Rɨ'wamɨŋɨ' e nearo wiowa'ra'na' o nurɨ e nɨre'mo'ma'na' a'ma' Gorɨxo wa' wianarɨŋagɨ na'nɨ Jisasomɨ dɨŋɨ' wɨkwɨ'roarɨgɨ'a'yo xegɨ' nure'wapɨyirɨŋɨ'pimɨ da'nɨ arɨra' nɨwirɨ'na' arɨra' bɨ onɨmia'pɨ mɨwiŋɨnigɨnɨ.
44018028	Ayɨ' rɨpɨ na'nɨrɨnɨ. O a'ma' obaxɨ' sɨŋwɨ' anɨgɨ'e da'nɨ Judayɨ' xeŋwɨ' nɨmoro rarɨgɨ'a'yɨ' tɨ'nɨ xɨmɨxɨmɨ' ninɨro nɨrɨnɨro'na' o Bɨkwɨ' Gorɨxoya'yo da'nɨ mɨŋɨ' nirorɨ “A'ma' yea'yɨ' neayimɨxemeanɨ'a na'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o, ayɨ' Jisasorɨnɨ.” nurɨrɨ'na' xwɨyɨ'a' mɨmu'ropaxɨ' imo'nɨŋɨ'pɨ nurɨrɨ xo'ro'rɨ' bɨ onɨmia'pɨ mɨwiŋɨnigɨnɨ.
44019001	Poro, Aporoso sɨnɨ aŋɨ' yoɨ' Korinɨyɨ rɨnɨŋɨ'pimɨ ŋweaŋa'na', o dɨ'wɨ'nɨ eŋɨ'mɨ a'wɨnɨmɨ nɨpuma'na' a'mɨ aŋɨ' yoɨ' Epesasɨyo nɨre'morɨ Jisasomɨ xɨ'darɨgɨ'a' wi'yo nɨwi'mearɨ
44019002	yarɨŋɨ' re wiŋɨnigɨnɨ, “Soyɨ'ne' Jisasomɨ dɨŋɨ' wɨkwɨ'ro'a'na' kwi'yɨ' Gorɨxoya'pɨ seai'meaŋoyɨ'ne'ranɨ?” urɨ'agɨ awa re urɨgɨ'awixɨnɨ, “Xwɨyɨ'a' re rɨnɨŋɨ'pɨ, ‘Gorɨxoya' kwi'yɨ' bɨ ŋweanɨ.’ rɨnɨŋɨ'pɨ ai' rɨnarɨŋagɨ'a sɨnɨ arɨ'a' bɨ mɨwiŋwa'onerɨnɨ.” urɨ'agɨ'a
44019003	o re urɨŋɨnigɨnɨ, “Wayɨ' nɨmearo'na' pi' wayɨ' meagɨ'oyɨ'ne'rɨnɨ?” urɨ'agɨ awa “Wayɨ' Jono umeaiagɨ'pɨ axɨ'pɨ meaŋwa'onerɨnɨ.” urɨ'agɨ'a
44019004	o re urɨŋɨnigɨnɨ, “Wayɨ' Jono umeaiagɨ'pɨ, ayɨ' a'ma' re oyaiwi'poyɨnɨrɨ umeaiagɨ'pɨrɨnɨ, ‘A'ma' ayɨ' wigɨ' ɨ'wɨ' yarɨgɨ'a'pɨ rɨ'wɨ'mɨnɨ mamo'ɨ'a'yɨ'rɨ'anɨ?’ oyaiwi'poyɨnɨrɨ umeaiagɨ'pɨrɨnɨ. O a'ma'yo wayɨ' apɨ numeairɨ'na' re uragɨ'rɨnɨ, ‘A'ma' nionɨya' rɨ'wɨ'yo bɨnɨ'omɨ dɨŋɨ' wɨkwɨ'ro'ɨ'rɨxɨnɨ.’ O e urago, ayɨ' Jisaso na'nɨ uragɨ'rɨnɨ.” urɨ'agɨ
44019005	awa Poro e urɨ'ɨ'pɨ arɨ'a' nɨwiro wayɨ' a'ma' A'mɨna' Jisasomɨ dɨŋɨ' nɨwɨkwɨ'rorɨ'na' meaarɨgɨ'a'pɨ meagɨ'awixɨnɨ.
44019006	Wayɨ' apɨ mea'a'na' Poro we' sea'yɨ e wikwia'ra'na' re eŋɨnigɨnɨ. Kwi'yɨ' Gorɨxoya'pɨ a'ma' awamɨ wai'nɨŋɨnigɨnɨ. Kwi'yɨ'pɨ wai'na'na' awa xwɨyɨ'a' mɨ'kɨ' apɨ apimɨ da'nɨ ananɨ rɨro wɨ'a' ro'kiamoarɨgɨ'a'nɨŋɨ' rɨro egɨ'awixɨnɨ.
44019007	A'ma' e egɨ'a'wa nowanɨ we' wu'kau' sɨkwɨ' wau' awarɨnɨ.
44019008	Poro aŋɨ' apimɨ nɨŋwearɨ Judayɨ'ya' rotu' aŋɨ'yo nɨpa'wirɨ aya' bɨ me' xwɨyɨ'a' nura nurɨ a'ma' ayɨ' re owipɨmo'nɨrɨ, “Ayɨ' a'ma' Gorɨxo xɨ'o xegɨ' xwioxɨ'yo mɨmea'mɨ' nerɨ umeŋweanɨ'a'pɨ na'nɨ a'ma' ro neararɨŋɨ'pɨ, ayɨ' neparɨnɨ.” owipɨmo'nɨrɨ nureŋwɨpe'a nurɨ ŋweaŋa'na' ema' wau' wo rɨxa nɨmu'ro'ma'na' eŋa'na'
44019009	Judayɨ' wi' dɨŋɨ' wakɨsɨ' ninɨro Poro rarɨŋɨ'pɨ pɨ'rɨ' nɨwiai'kiro a'ma' obaxɨ' epɨ'royɨ' egɨ'a' sɨŋwɨ' anɨgɨ'e da'nɨ o'ɨ' Gorɨxo tɨ'ŋɨ' e na'nɨ inɨŋɨ'yi na'nɨ Jisasomɨ xɨ'darɨgɨ'a'yi na'nɨ ikayɨ'wɨ' rarɨ'na' o ayo pɨ'nɨ nɨwia'rɨmɨ nurɨ a'ma' Jisasomɨ dɨŋɨ' nɨwɨkwɨ'roro na'nɨ wiepɨsarɨŋɨ' wi'nɨŋɨ' imo'nɨgɨ'a'yo nɨwirɨmea'mɨ xɨ'o tɨ'nɨ nawi'nɨ nuro sɨ'a' ayɨ' ayo aŋɨ' xwɨyɨ'a' re'wapɨ'narɨgɨ'a' Tiranasoya'iwa'mɨ da'nɨ nureŋwɨpe'a uŋɨnigɨnɨ.
44019010	O e yarɨŋagɨ na'nɨ a'ma' Judayɨ'ranɨ, Gɨrikɨyɨ'ranɨ, Esia pɨropenɨsɨ'yo ŋweagɨ'a'yɨ' nɨ'nɨ Poroya' maŋɨ'yo da'nɨ xwɨyɨ'a' A'mɨna'o na'nɨpɨ arɨ'a' wiarɨ'na' xwiogwɨ' wau' mu'roŋɨnigɨnɨ.
44019011	Poro Gorɨxoya' dɨŋɨ' tɨ'nɨ emɨmɨ' xegɨ' bɨ a'ma' sɨŋwɨ' mɨwɨnarɨgɨ'a' imo'nɨŋɨ'pɨ yarɨŋagɨ na'nɨ
44019012	irɨkwɨ'ranɨ, roarɨxɨ'ranɨ, o kwɨ'rɨnarɨŋɨ'pɨ a'ma' nura'pɨmɨ nuro a'ma' sɨmɨxɨ' yarɨgɨ'a'yɨ' tɨ'ŋɨ' e na'nɨ nɨmea'mɨ u'a'na' sɨmɨxɨ' ayɨ' pɨ'nɨ wia'rɨrɨ a'ma' imɨ'o' dɨŋɨ' xɨxe'roarɨŋɨ'yɨ' tɨ'ŋɨ' e na'nɨ nɨmea'mɨ u'a'na' imɨ'o' pɨ'nɨ nɨwia'rɨmɨ urɨ yagɨ'rɨnɨ.
44019013	Judayɨ' aŋɨ' wi' e wi' e nemero “Imɨ'o' mɨxɨ' uma'ɨnɨpaxonerɨnɨ.” rɨnarɨgɨ'a'yɨ' wi' re yagɨ'a'rɨnɨ. “Imɨ'o' a'ma' romɨ xɨxe'roarɨŋɨ'yɨ' mɨxɨ' uma'ɨnowa'raneyɨ.” nɨyaiwiro iwamɨ'o' yoɨ' Jisasoya'yo da'nɨ mɨxɨ' uma'ɨnowa'ranɨro nero'na' imɨ'o'yo re nura wagɨ'a'rɨnɨ, “Nionɨ yoɨ' Poro wa'ɨ' neararɨŋo, Jisasoyɨ rɨnɨŋomɨ da'nɨ rɨrarɨŋagɨ na'nɨ a'ma' xɨxe'roarɨŋɨ' romɨ pɨ'nɨ nɨwia'rɨmɨ uɨ.” nura nuro nemerɨ'na'
44019014	Judayɨ'ya' apaxɨ'pa'nɨŋɨ' imo'nɨŋɨ' xwe' wo —Xegɨ' yoɨ' Sipaoyɨ rɨnɨŋorɨnɨ. Omɨ xewaxowa we' wɨ'u'mɨ da'ŋɨ' wau' imo'nɨgɨ'a'wa enɨ axɨ'pɨ e yanɨro yarɨ'na'
44019015	imɨ'o' awa urarɨgɨ'o re urɨŋɨnigɨnɨ, “Nionɨ ananɨ Jisasomɨ mi' o'mɨxɨrɨ Poro na'nɨ nɨjɨ'a' imo'nɨrɨ eŋagɨ aiwɨ soyɨ'ne' goyɨ'ne'rɨnɨ?” ura'na' re eŋɨnigɨnɨ.
44019016	A'ma' imɨ'o' dɨŋɨ' xɨxe'roarɨŋo nɨmawirɨ nɨxeamomerɨ awamɨ xopɨra'rɨ' wi'a'na' rɨ'nɨŋɨ' xai'wɨ' winɨ'agɨ'a aŋɨ' iwa'mɨ da'nɨ e'ɨ' nuro'na' aikɨ' urɨ'rɨ'a'wa ugɨ'awixɨnɨ.
44019017	Aŋɨ' iwa'mɨ da'nɨ e'ɨ' nuro'na' aikɨ' urɨ'rɨ'a'wa u'ɨ'a'yɨ' na'nɨ a'ma' Judayɨ'ranɨ, Gɨrikɨyɨ'ranɨ, Epesasɨ ŋweagɨ'a'yɨ' nɨ'nɨ arɨ'a' nɨwia'rɨro na'nɨ wa'yɨ' nika'rɨnɨro A'mɨna' Jisasoya' yoɨ' nɨrɨro'na' sea'yɨ e numero
44019018	Jisasomɨ dɨŋɨ' wɨkɨ'ro'ɨ'a'yɨ' obaxɨ' wi' nɨbayiro wigɨ' yarɨgɨ'a'pɨ waropa'rɨ' wiro wɨ'a' uro'kiamo'nɨro nɨyayiro
44019019	wigɨ'yɨ' obaxɨ' wi' aya'ɨ' xɨxegɨ'nɨ yarɨgɨ'a'yɨ' wigɨ' ikayɨ'wɨ' sɨŋwɨ' wɨnaxɨ'dɨ'wanɨgɨnɨrɨ bɨkwɨ'yo ŋwɨra'rɨnɨŋɨ'yɨ' nɨmea'mɨ nɨbɨro a'ma' nɨ'nɨya' sɨŋwɨ'yo da'nɨ rɨ'a' nikeaa'rɨma'na' nɨgwɨ' bɨkwɨ' rɨ'a' ikeaa'rɨ'a'pɨ bɨ' nero'na' tarɨgɨ'a'pɨ ɨ'a' nɨroro'na' nɨ'nɨ K50,000 imo'nɨmɨnɨrɨ e'agɨ wɨnɨgɨ'awixɨnɨ.
44019020	Apɨ nɨpɨnɨ nimo'ga warɨ'na' xwɨyɨ'a' A'mɨna'o na'nɨpɨ surɨ'ma' mimo'nɨ' wi' e wi' e sɨnɨ xwe' nɨrɨga emearɨŋagɨ na'nɨ a'ma' a'mɨ a'mɨ aya' wi' kumɨxɨnayigɨ'awixɨnɨ.
44019021	Apɨ rɨxa nimo'nɨma'na' eŋa'na' Poro Gorɨxoya' kwi'yɨ'pimɨ da'nɨ re yaiwiŋɨnigɨnɨ, “Nionɨ nurɨ Masedonia pɨropenɨsɨ'yo a'wɨnɨmɨ urɨ Gɨrikɨyɨ' aŋɨ'yo a'wɨnɨmɨ urɨ nɨya'rɨmonɨ Jerusaremɨ na'nɨ u'ɨmɨgɨnɨ.” E nɨyaiwirɨ'na' re rɨŋɨnigɨnɨ, “Nionɨ rɨxa Jerusaremɨyo na'nɨ nurɨ nɨre'morɨ'na'yɨ' e da'nɨ wi' e na'nɨ xa'mɨ mupaxɨ' nimo'nɨrɨ nurɨ aŋɨ' Romɨyɨ rɨnɨŋɨ'pimɨ sɨŋwɨ' wɨnɨ'ɨmɨgɨnɨ.” nɨrɨrɨ
44019022	a'ma' xɨ'omɨ sea'yɨ' wiiarɨgɨ'i'wau'mɨ —Egɨ' yoɨ' Timotiomɨ tɨ'nɨ Erasɨtasomɨ tɨ'nɨ awau'mɨ Masedonia pɨropenɨsɨ'yo na'nɨ nurowa'rɨrɨ ai' o sɨnɨ a'mɨ bɨ tɨ'nɨ Esia pɨropenɨsɨ'yo ŋweaŋa'na'
44019023	a'ma' wi' nɨwia'pɨ'nɨmearo o'ɨ' Gorɨxomɨ xɨ'darɨgɨ'a'yi na'nɨ mɨxɨ' nɨrɨnowiea'nɨrɨ'na' sɨmɨmia'kwɨ' onɨmia'pɨ megɨ'awixɨnɨ.
44019024	E egɨ'i'na' a'ma' wo —Xegɨ' yoɨ' Demitɨriasorɨnɨ. O xegɨ' nɨgwɨ' omɨŋɨ' nerɨ'na' amɨpi' sɨ'ŋa' sirɨpa' tɨ'nɨ imɨxarɨgɨ'a'pɨ yarɨŋɨ'yɨ' worɨnɨ. Esia pɨropenɨsɨ'yo ŋwea'yɨ' wigɨ' ŋwɨ'a' xwe'pɨ —Apɨ xegɨ' yoɨ' Atemisɨyɨ rɨnɨŋɨ'pɨrɨnɨ. Apɨ wigɨ' aŋɨ' rɨdɨyowa' yarɨgɨ'iwa'mɨ e'ɨ' ura'ra'rɨŋɨ'pɨ'nɨŋɨ' imo'nɨŋɨ'pɨ sirɨpa' tɨ'nɨ wigɨ' ŋwɨ'a' onɨmia' bia ananɨ nɨmea'mɨ nuro wigɨ' aŋɨ' xɨxegɨ'nɨyo tɨpɨ'rɨ'a na'nɨ imɨxarɨgɨ'a'yɨ' worɨnɨ. A'ma' omɨŋɨ' xɨ'o yarɨŋɨ'pa axɨ'pɨ nero'na' nɨgwɨ' onɨmia' meaarɨgɨ'a'manɨ.
44019025	O a'ma' omɨŋɨ' xɨ'o yarɨŋɨ'pa axɨ'pɨ yarɨgɨ'a'wamɨ tɨ'nɨ a'ma' omɨŋɨ' xegɨ' bɨ onɨmia'pɨ yarɨgɨ'a'wamɨ tɨ'nɨ awi' neaa'rɨrɨ re urɨŋɨnigɨnɨ, “Gɨ' a'ma'oyɨ'ne', soyɨ'ne' nɨjɨ'a'rɨnɨ. Omɨŋɨ' none yarɨŋwa' rɨpɨ na'nɨnɨ nɨgwɨ' wi' mɨneamu'roarɨnɨnɨ.
44019026	A'ma' Poroyɨ rɨnɨŋo negɨ' aŋɨ' Epesasɨyonɨ marɨ'a'ɨ, negɨ' Esia pɨropenɨsɨ'yo nɨmɨnɨ enɨ yarɨŋɨ'pimɨ soyɨ'ne' sɨŋwɨ' wɨnɨro arɨ'a' wiro yarɨgɨ'a'rɨnɨ. O a'ma' wigɨ' ŋwɨ'a' ɨ'a' xɨrarɨgɨ'a' imo'nɨŋɨ'pɨ rɨ'wɨ' oumo'poyɨnɨrɨ nerɨ'na' re urarɨŋorɨnɨ, ‘Ŋwɨ'a' a'ma' we' tɨ'nɨ imɨxarɨgɨ'a'pɨ nepaxɨŋɨ' mimo'nɨnɨ. Mimo'nɨ' ŋwɨ'a'rɨnɨ.’ E urarɨŋagɨ na'nɨ a'ma' obaxɨ' arɨ'a' nɨwiro ŋwɨ'a' nene imɨxarɨŋwa'pɨ rɨxa rɨ'wɨ' umogɨ'a'rɨnɨ.
44019027	None o rarɨŋɨ'pɨ xe orɨnɨrɨ sɨŋwɨ' nɨwɨnɨrane'na'yɨ', nɨgwɨ' omɨŋɨ' none nerane nɨgwɨ' mɨneamu'roarɨŋɨ'pɨ peayɨ' wianɨpaxɨ' imo'nɨnɨ'a'pɨnɨ marɨ'a'ɨ, rɨpɨ enɨ imo'nɨnɨ'a'rɨnɨ. Aŋɨ' rɨdɨyowa' yarɨŋwa'iwa', negɨ' ŋwɨ'a' Atemisɨyɨ rɨnɨŋɨ'pɨ na'nɨ mɨrɨnɨŋiwa' na'nɨ enɨ peayɨ' nɨwianɨro ‘Sɨpi'rɨnɨ.’ rɨpaxɨ' imo'nɨrɨ ŋwɨ'a' apɨxɨ' imo'nɨŋɨ' i', a'ma' Esia pɨropenɨsɨ' tɨ'yo ŋweagɨ'a' nɨ'nɨ tɨ'nɨ xwɨ'a' nɨmɨnɨ ŋweagɨ'a'yɨ' tɨ'nɨ yayɨ' umearɨgɨ'i' enɨ surɨ'ma' nimo'nɨrɨ xwɨ'a' iwerɨ enɨ'a'rɨnɨ.” urɨ'agɨ
44019028	awa arɨ'a' nɨwiro'na' wikɨ' bɨ ayɨkwɨ' mɨwo'nɨ'agɨ eŋɨ' tɨ'nɨ rɨ'aiwa' re nɨra ugɨ'awixɨnɨ, “Epesasɨ ŋweaŋwae'neya' ŋwɨ'a' Atemisɨpɨ, ayɨ' sea'yɨ e imo'nɨŋɨ'pɨrɨnɨ.” nɨra nuro
44019029	aŋɨ' nɨpimɨnɨ rɨ'aiwa' rɨrowia'mɨ' niga nurɨ'na' a'ma' nɨ'nɨ re egɨ'awixɨnɨ. Wa'ɨ' a'ma' awi' ea'narɨgɨ'e na'nɨ nawi'nɨ xwamia'nɨ' ne'ra mɨ'rɨ' nuro a'ma' Masedonia pɨropenɨsɨ'yo da'ŋɨ' Poro tɨ'nɨ emearɨgɨ'i'wau' —Egɨ' yoɨ' rowau'mɨ Gaiasoyɨ rɨnɨŋomɨ tɨ'nɨ Arisɨtakasoyɨ rɨnɨŋomɨ tɨ'nɨrɨnɨ. —Awau'mɨ ɨ'a' nɨxero ni'rope'mɨ u'a'na'
44019030	Poro a'ma' wikɨ' tɨ'nɨ awi' ea'na'rɨgɨ'e pɨyɨ'a' xwɨyɨ'a' bɨ ourɨmɨnɨrɨ yarɨ'na' a'ma' Jisasomɨ xɨ'darɨgɨ'a'yɨ' xe ounɨrɨ sɨŋwɨ' mɨwɨnarɨ'na'
44019031	gapɨmanɨ' Esia pɨropenɨsɨ' ayo umeŋweagɨ'a' wa —Awa Poro tɨ'nɨ nɨkumɨxɨnɨro emearɨgɨ'a'warɨnɨ. Awa xwɨyɨ'a' Poro na'nɨ nurowa'rɨro'na' re urayigɨ'awixɨnɨ, “Arɨ'ki' a'ma' awi' ea'nɨgɨ'e na'nɨ mupanɨ.” urarɨ'na'
44019032	a'ma' awi' ea'nɨgɨ'e da'nɨ xwamia'nɨ' nero wa wigɨ' bɨ na'nɨ rɨro wa wigɨ' bɨ na'nɨ rɨro nero'na' arikikɨ' ninɨro na'nɨ a'ma' na'pɨ arɨ'a' kwi'kwɨ'kwi'kwɨ' nero “Ayɨ' rɨpɨ na'nɨ awi' ea'nɨ'wae'nerɨ'anɨ?” mɨyaiwipa nero
44019033	wa Judayɨ' wigɨ' wo Arekɨsadaoyɨ rɨnɨŋo xwɨyɨ'a' rɨrɨmɨ' oneaiinɨrɨ wa'ra'na' a'ma' e epɨ'royɨ' egɨ'a'yɨ' wi' “Ayɨ' o na'nɨ awi' ea'nɨ'wae'nerɨ'anɨ?” yaiwiarɨ'na' o re oyaiwi'poyɨnɨrɨ, “Judayɨ' rɨ'a' apɨ neamea'rɨgɨ'a'manɨ.” oyaiwi'poyɨnɨrɨ xwɨyɨ'a' ourɨmɨnɨrɨ na'nɨ we' o'waŋɨ' uyimɨnɨrɨ e'ɨ'yɨ' re egɨ'awixɨnɨ.
44019034	Awa o Judayɨ' wo eŋagɨ sɨŋwɨ' mi' nɨwo'mɨxɨro na'nɨ nawi'nɨ axi'na' nɨrayiro aya' wi' rɨ'aiwa' re nura ugɨ'awixɨnɨ, “Epesasɨ ŋweaŋwae'neya' ŋwɨ'a' Atemisɨpɨ, ayɨ' sea'yɨ e imo'nɨnɨ.” Anɨŋɨ' minɨ' e nɨra nuro nɨra nuro
44019035	gapɨmanowaya' payɨ' weaiarɨŋo nɨbɨrɨ a'ma' epɨ'royɨ' egɨ'a'yo pɨ'rɨ' wiai'ki'mɨ' nɨya'rɨma'na' re urɨŋɨnigɨnɨ, “Epɨsasɨ ŋweagɨ'oyɨ'ne', a'ma' wo sɨnɨ majɨ'a' re rimo'nɨnɨ, ‘Epɨsasɨ ŋweagɨ'a'yɨ' aŋɨ' rɨdɨyowa' yarɨgɨ'iwa' wigɨ' ŋwɨ'a' xwe' Atemisi'yɨ rɨnɨŋɨ'pɨ na'nɨ mɨrɨnɨŋiwa' tɨ'nɨ ŋwɨ'a' apɨ aŋɨ'namɨ da'nɨ pie'ro'napɨŋɨ'pɨ tɨ'nɨ meŋweagɨ'a'yɨ'rɨnɨ.’ A'ma' wo sɨnɨ majɨ'a' e rimo'nɨnɨ? Oweoɨ.
44019036	Nionɨ searɨ'a' apɨ a'ma' wo ‘Ayɨ' nepamanɨ.’ rɨpaxɨ' mimo'nɨŋagɨ na'nɨ soyɨ'ne' nɨyopɨya'ra oseaunɨ. U'rapi' mika'rɨnɨpa e'poyɨ.
44019037	Ayɨ' rɨpɨ na'nɨ seararɨŋɨnɨ. A'ma' soyɨ'ne' ɨ'a' nɨxemɨ bɨ'a' rowau' negɨ' aŋɨ' rɨdɨyowa' yarɨŋwa'iwa'mɨ da'nɨ amɨpi' bɨ ɨ'wɨ' mɨmeapa eri negɨ' ŋwɨ'a' imo'nɨŋi' na'nɨ ikayɨ'wɨ' ai' bɨ mɨrɨpa eri e'ɨ'i'wau'rɨnɨ.
44019038	Xwɨrɨxɨ' na'nɨ mimo'nɨpa nerɨ gapɨmanowa xwɨrɨxɨ' arɨ'a' wianɨro na'nɨ mɨŋweapa reŋoɨ? Ayɨna'nɨ Demitɨriaso tɨ'nɨ omɨŋɨ' axɨ'pɨ yarɨgɨ'a'wa o tɨ'nɨ nawi'nɨ kumɨxɨnɨgɨ'a'wa tɨ'nɨ a'ma' womɨ xwɨyɨ'a' oumearanɨro nero'na'yɨ', xwɨyɨ'a' umeararɨgɨ'e na'nɨ rɨxa nuro e da'nɨ xɨxe oxekwɨ'monɨ'poyɨ.
44019039	Soyɨ'ne' xwɨyɨ'a' sɨnɨ wi' tɨ'gɨ'a'yɨ'ne' eŋa'na'yɨ', xwɨyɨ'a' na'nɨ sɨ'a' awi' ea'narɨŋwa'i'na' da'nɨ rɨ'ɨ'rɨxɨnɨ.
44019040	Ayɨ' rɨpɨ na'nɨ seararɨŋɨnɨ. Agwɨ none e'wapɨ'nɨ'wa' rɨpɨ mɨ'kɨ' mayɨ' eŋagɨ na'nɨ gapɨmanowa ‘Pi'yo da'nɨ awi' nea'nɨro rɨrowia'mɨ' ninɨro sɨmɨmia'kwɨ' e'oɨ?’ neara'na' ‘Xwɨyɨ'a' ananɨ urɨpaxɨ' imo'nanɨ'wɨnɨ.’ rɨseaimo'narɨnɨ? Oweoɨ, rɨxa gapɨmanowa xwɨyɨ'a' neamearɨpaxɨ' imo'nɨŋwɨnɨ.”
44019041	Gapɨmanowaya' payɨ' weaiarɨŋo e nurɨ'ɨsa'na' a'ma' e awi' ea'nɨgɨ'a'yo xɨxegɨ'nɨ urowa'rapɨŋɨnigɨnɨ.
44020001	A'ma' xwɨyɨ'a' rɨrowia'mɨ' ninɨro sɨmɨmia'kwɨ' yarɨgɨ'a' pɨ'nɨ nɨwia'rɨro kikiɨ'a' yarɨ'na' Poro a'ma' Jisasomɨ xɨ'darɨgɨ'a'yo xɨ'o tɨ'ŋɨ' e na'nɨ “Eɨnɨ.” nurɨrɨ rɨxa ba'na' eŋɨ' rɨre'mɨxɨ' nɨwirɨ yayɨ' nɨwia'rɨmɨ Masedonia pɨropenɨsɨ'yo na'nɨ u'ɨmɨgɨnɨrɨ e da'nɨ pɨ'nɨ nɨwia'rɨmɨ
44020002	nurɨ pɨropenɨsɨ' apimɨ a'wɨnɨmɨ nɨpurɨ'na' a'ma' e ŋweagɨ'a' Jisasomɨ dɨŋɨ' wɨkwɨ'rogɨ'a'yo eŋɨ' rɨre'mɨxɨ' aya' wi' nɨwie'ra nɨpurɨ Gɨrikɨyɨ' aŋɨ'yo nɨre'morɨ
44020003	e ŋweaŋa'na' ema' wau' wo rɨxa nɨmu'ro'ma'na' eŋa'na' rɨxa Siria pɨropenɨsɨ'yo na'nɨ u'ɨmɨgɨnɨrɨ sɨpɨxɨ' womɨ pɨxemoa'nɨmɨnɨrɨ e'ɨ'yɨ' Judayɨ' wi' o na'nɨ mekaxɨ' rɨnarɨŋagɨ'a na'nɨ a'mɨ dɨŋɨ' re yaiwiŋɨnigɨnɨ, “A'mɨ Masedonia pɨropenɨsɨ'yo nionɨ bɨŋa'imanɨ oumɨnɨ.” nɨyaiwirɨ imanɨ nurɨ
44020004	a'ma' rowa enɨ o tɨ'nɨ nawi'nɨ ugɨ'awixɨnɨ. Wo Beria da'ŋɨ' Pirosomɨ xewaxo Sopataorɨnɨ. A'mɨ wau' Tesaronaika da'ŋɨ' Arisɨtakaso tɨ'nɨ Sekadaso tɨ'nɨ awau'rɨnɨ. A'mɨ wo Debi da'ŋɨ' Gaiasorɨnɨ. A'mɨ wo Timotiorɨnɨ. A'mɨ wau' Esia pɨropenɨsɨ'yo da'ŋɨ' Tikikaso tɨ'nɨ Tɨropimaso tɨ'nɨ awau'rɨnɨ.
44020005	Awa nionɨ tɨ'nɨ Poromɨ tɨ'nɨ xa'mɨ nɨyeamearo Tɨrowasɨ da'nɨ yawawi na'nɨ wenɨŋɨ' nero ŋweaŋa'na'
44020006	Judayɨ' Gorɨxo mu'roŋɨ'yi na'nɨ dɨŋɨ' mopɨ'rɨ na'nɨ sɨ'a' bisɨ'kerɨ'a' yisɨ' mayɨ' nimɨxɨro narɨgɨ'a'yɨ' rɨxa pwe'a'na' yawawi Piripai e da'nɨ pɨ'nɨ nɨwia'rɨmɨ nurai sɨpɨxɨ' womɨ nɨpɨxemoa'nɨrai nɨŋwearai sɨ'a' rɨxa we' wu' yeamu'ro'a'na' awamɨ Tɨrowasɨyo nɨwi'mearai e ŋweaŋa'na' sɨ'a' we' wɨ'u'mɨ da'ŋɨ' wau' neamu'roŋɨnigɨnɨ.
44020007	Sade'yo nene aiwa' nɨrane rosapa' imɨxɨrane yanɨ na'nɨ awi' nea'nɨrane'na' Poro a'ma' e da'ŋɨ' awi' ea'nɨ'a'yo xwɨyɨ'a' nurɨrɨ'na' “Wɨ'a'ri'na' rɨxa aŋɨ' u'ɨmɨgɨnɨ.” nɨyaiwirɨ na'nɨ xwɨyɨ'a' anɨŋɨ' minɨ' xwɨ'a' nɨmirɨ nɨra nurɨ rɨxa a'rɨwegɨ' imo'na'na'
44020008	aŋɨ' awawa' sea'yɨ e ikwɨ'ro'nɨŋɨ' nene awi' nea'nɨma'na' xwɨyɨ'a' arɨ'a' wiarɨŋwa'wa'mɨ ramɨxɨ' obaxɨ' mɨxa'roa'rɨnɨŋagɨ ai'
44020009	i'wɨ' sɨkɨŋɨ' wo —O xegɨ' yoɨ' Yutikasorɨnɨ. O pɨ'pɨ'wɨ'yo nɨŋwea'ma'na' Poro anɨŋɨ' minɨ' xwɨyɨ'a' xwɨ'a' nɨmirɨ nura warɨ'na' arɨ'a' nɨwirɨ sa' niɨ'asɨ' nɨyayi'ɨsa'na' rɨxa sa' dɨŋɨ' mamo' nɨwea'rɨrɨ re eŋɨnigɨnɨ. Pa'kɨ'kɨ' wɨ'xau' wa' ikwɨ'ro'nɨŋɨ' sea'yɨ e eŋowa'mɨ da'nɨ pi'rɨmioaŋɨnigɨnɨ. Pi'rɨmioa'a'na' a'ma' nɨwepɨ'nɨro nɨmearɨ'na' xwɨ'a'mɨ pɨyɨ' weŋagɨ mea'agɨ'a aiwɨ
44020010	Poro nɨwepɨ'nɨrɨ i'wɨ' sɨkɨŋomɨ sea'yɨ e nupɨka'kwi'nɨrɨ nɨmɨ'kwɨyi'nɨma'na' re urɨŋɨnigɨnɨ, “Seyɨ'ne' dɨŋɨ' sɨpi' mɨseaipanɨ. A'mɨ sɨŋɨ' enɨŋoɨ.” nurɨmɨ
44020011	a'mɨ nɨpeyirɨ ayɨ' tɨ'nɨ nawi'nɨ aiwa' nɨkwɨrɨrɨ nɨnɨma'na' ayɨ' tɨ'nɨ xwɨyɨ'a' nɨrɨga nu'ɨ'asa'na' rɨxa wɨ'a' no'ga warɨŋɨ' tɨ'nɨ Poro pɨ'nɨ nɨwia'rɨmɨ u'agɨ
44020012	ayɨ' i'wɨ' sɨkɨŋɨ' o a'mɨ sɨŋɨ' e'agɨ nɨmea'mɨ wigɨ' aŋɨ' e na'nɨ nuro dɨŋɨ' wɨ'a' bɨ onɨmia'pɨ mɨwo'nɨŋɨnigɨnɨ.
44020013	Poro “Awa aŋɨ' Asosɨyɨ rɨnɨŋɨ'pimɨ na'nɨ sɨpɨxɨ'yo warɨ'na' nionɨ xwɨ'a'yo u'ɨmɨgɨnɨ.” nɨyaiwirɨ none sɨpɨxɨ' womɨ nɨpɨxemoa'nɨrane Asosɨyo na'nɨ nurane xɨ'o na'nɨ wenɨŋɨ' nerɨ ŋweanɨ'wa' na'nɨ o'ɨ' neaimoi'ɨ' eŋagɨ na'nɨ none omɨ xa'mɨ numearane sɨpɨxomɨ nɨpɨxemoa'nɨrane Asosɨ na'nɨ nurane nɨre'morane ŋweaŋa'na'
44020014	Poro rɨxa xwɨ'a'yo nɨbɨrɨ aŋɨ' apimɨ neai'mea'a'na' o tɨ'nɨ nerɨmea'nɨmɨ sɨpɨxɨ'yo nurane aŋɨ' Mitirini rɨnɨŋɨ'pimɨ nɨre'morane
44020015	e da'nɨ pɨ'nɨ nɨwia'rɨmɨ nurane sɨpɨxomɨ sa' weŋwa'one pɨrɨŋwɨ' Kaiosɨyɨ rɨnɨŋɨ'pimɨ orɨwa'mɨ da'nɨ nɨmu'rorane a'mɨ sa' weŋwa'one pɨrɨŋwɨ' Semosɨyɨ rɨnɨŋɨ'pimɨ nɨre'morane Poro nionɨ Esia pɨropenɨsɨ'yo nɨre'morɨ nɨŋwearɨ'na' sɨ'a' aya' wi' nɨmu'ronɨgɨnɨrɨ re yaiwia'rɨŋɨnigɨnɨ, “None aŋɨ'nɨ nurane'na'yɨ', sɨ'a' Judayeneya' Pedikosɨyɨ rɨnɨŋɨ'yi sɨnɨ mɨpwe'ɨ'mɨ eŋa'na' Jerusaremɨ re'moanɨ'wa'rɨ'anɨ? Ayɨna'nɨ Epesasɨ mu'ro'ɨmɨgɨnɨ.” yaiwia'rɨŋɨ' eŋagɨ na'nɨ none Epesasɨ miwie'kɨ'nɨmea' nɨmu'rorane a'mɨ sɨpɨxomɨ sa' weŋwa'one aŋɨ' Mairitasɨyɨ rɨnɨŋɨ'pimɨ re'moŋwanigɨnɨ.
44020016	e da'nɨ pɨ'nɨ nɨwia'rɨmɨ nurane sɨpɨxomɨ sa' weŋwa'one pɨrɨŋwɨ' Kaiosɨyɨ rɨnɨŋɨ'pimɨ orɨwa'mɨ da'nɨ nɨmu'rorane a'mɨ sa' weŋwa'one pɨrɨŋwɨ' Semosɨyɨ rɨnɨŋɨ'pimɨ nɨre'morane Poro nionɨ Esia pɨropenɨsɨ'yo nɨre'morɨ nɨŋwearɨ'na' sɨ'a' aya' wi' nɨmu'ronɨgɨnɨrɨ re yaiwia'rɨŋɨnigɨnɨ, “None aŋɨ'nɨ nurane'na'yɨ', sɨ'a' Judayeneya' Pedikosɨyɨ rɨnɨŋɨ'yi sɨnɨ mɨpwe'ɨ'mɨ eŋa'na' Jerusaremɨ re'moanɨ'wa'rɨ'anɨ? Ayɨna'nɨ Epesasɨ mu'ro'ɨmɨgɨnɨ.” yaiwia'rɨŋɨ' eŋagɨ na'nɨ none Epesasɨ miwie'kɨ'nɨmea' nɨmu'rorane a'mɨ sɨpɨxomɨ sa' weŋwa'one aŋɨ' Mairitasɨyɨ rɨnɨŋɨ'pimɨ re'moŋwanigɨnɨ.
44020017	Poro Mairitasɨyo nɨre'mo'ma'na' e da'nɨ a'ma' Jisasoya sɨyikɨ' imo'nɨgɨ'a' Epesasɨyo ŋweagɨ'a'yo wipeŋweagɨ'a'wa na'nɨ re urowa'rɨŋɨnigɨnɨ, “Awa obɨ'poyɨ.” nurowa'rɨrɨ
44020018	awa rɨxa o tɨ'ŋɨ' e na'nɨ ba'na' re urɨŋɨnigɨnɨ, “Sɨ'a' nionɨ segɨ' Esia pɨropenɨsɨ' tɨ'yo iwamɨ'o' re'moŋa'yimɨ da'nɨ pɨ'nɨ nɨseawia'rɨmɨ uŋa'yi na'nɨ seyɨ'ne' tɨ'nɨ nawi'nɨ nɨŋwearɨ'na' pi' pi' eŋa'pɨ na'nɨ soyɨ'ne' nɨjɨ'a'rɨnɨ.
44020019	Seyɨ'ne' tɨ'nɨ nɨŋwearɨ'na' A'mɨna'oya' xɨna'i'nɨ'nɨŋɨ' nimo'nɨrɨ o na'nɨ wa'ɨ' nɨwurɨmeirɨ nɨsearɨrɨ'na' sea'yɨ e mimo'nɨpa nerɨ i'nɨmɨ nɨseaimo'nɨrɨ eŋa'rɨnɨ. Seyɨ'ne' na'nɨ dɨŋɨ' sɨpi' niarɨŋagɨ na'nɨ wai'nɨ' wai'na' ŋwɨ' nɨseaeaayirɨ eŋa'rɨnɨ. Judayɨ' nionɨ na'nɨ mekaxɨ' nɨrɨnarɨŋagɨ'a na'nɨ xeanɨŋɨ' obaxɨ' ni'meaŋɨ' aiwɨ
44020020	nionɨ we' ɨ'a' mɨmɨxea'nɨ' xwɨyɨ'a' seyɨ'ne' arɨ'a' nɨwiro nɨxɨ'dɨro'na' naŋɨ' seaimɨxɨpaxɨ'pɨ wi' yumɨ'i' mɨseai' nerɨ a'ma' obaxɨ' sɨŋwɨ' anɨgɨ'e da'nɨranɨ, aŋɨ' xɨxegɨ'yo i'nɨmɨ da'nɨranɨ, nɨseare'wapɨyirɨ eŋa'rɨnɨ.
44020021	E nerɨ'na' Judayɨ'ne'ranɨ, Gɨrikɨyɨ'ne'ranɨ, aya' nɨsearemorɨ re searayiŋa'rɨnɨ, ‘Segɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro Gorɨxo tɨ'a'mɨnɨ nɨkɨnɨmo'nɨrɨ'na' negɨ' A'mɨna' Jisasɨ Kiraisomɨ dɨŋɨ' wɨkwɨ'ro'poyɨ.’ searayiŋa'rɨnɨ.
44020022	Arɨ'a' ni'poyɨ. Agwɨ kwi'yɨ' Gorɨxoya'pɨ o Jerusaremɨ na'nɨ u'wɨnɨgɨnɨrɨ nɨkɨkayoŋagɨ na'nɨ aŋɨ' apimɨ re'mo'a'na' pi' pi' ni'meanɨ'a'pɨ nionɨ majɨ'a' aiwɨ, sa e na'nɨ warɨŋɨnɨ.
44020023	E re'mo'a'na' pi' pi' ni'meanɨ'a'pɨ nionɨ majɨ'a' eŋagɨ aiwɨ aŋɨ' apɨ apimɨ mu'roarɨ'na' Gorɨxoya' kwi'yɨ'pɨ aya' re nɨremoarɨŋɨ'rɨnɨ, ‘E re'mo'a'na' gwɨ' rɨyiro xeanɨŋɨ' seaika'rɨro epɨ'rɨ'a'rɨnɨ.’
44020024	Aya' e nɨremoarɨŋagɨ aiwɨ, nionɨ dɨŋɨ' mɨŋwɨra'rɨnɨŋɨnɨ. Ayɨna'nɨ mɨŋɨ' yɨ'wɨ' ni'rɨmɨ e na'nɨ ananɨ warɨŋɨnɨ. Sɨŋɨ' umɨ'a na'nɨ ‘Ayɨ' sea'yɨ e imo'nɨŋɨ'pɨrɨ'anɨ?’ mɨyaiwi', pi' pi' nika'rɨpɨ'rɨ'a ai' gɨ' xa'mɨ ne'ra bɨŋa'pa sɨnɨ axɨ'pɨ ne'ra nurɨ rɨpɨnɨ nerɨ'na'yɨ', ‘Ayɨ' sea'yɨ e imo'nɨŋɨ'pɨrɨ'anɨ?’ nimo'narɨnɨ. A'mɨna' Jisaso re nɨyaiwirɨ sekaxɨ' nɨrɨŋɨ'pɨ, ‘O Gorɨxo a'ma'yo wa' wianɨŋɨ' eŋagɨ na'nɨ xwɨyɨ'a' yayɨ' winɨpaxɨ'pɨ wa'ɨ' nɨrɨmei'wɨnɨgɨnɨ.’ nɨyaiwirɨ sekaxɨ' nɨrɨŋɨ'pɨ yoparɨ'pɨ nɨpɨnɨ wa'ɨ' nura'rɨmerɨ'na' ‘Ayɨ' sea'yɨ e imo'nɨŋɨ'pɨrɨ'anɨ?’ nimo'narɨnɨ.
44020025	Arɨ'a' ni'poyɨ. Nionɨ seyɨ'ne' tɨ'ŋɨ'mɨ nemerɨ xwɨyɨ'a' a'ma' Gorɨxomɨ dɨŋɨ' wɨkwɨ'roarɨgɨ'a'yo xegɨ' xwioxɨ'yo mɨmea'mɨ' nerɨ umeŋweanɨ'a'pɨ na'nɨ wa'ɨ' searɨmearɨŋa'yɨ'ne', nɨyɨ'ne'nɨ a'mɨ gɨ' sɨ'mɨmaŋɨ' bɨ sɨŋwɨ' nanɨpɨ'rɨ'a' meŋɨ'pɨ na'nɨ nionɨ nɨjɨ'a'rɨnɨ.
44020026	Ayɨna'nɨ aya' re searemoarɨŋɨnɨ, ‘Eŋi'na' da'nɨ Gorɨxo “Re e'ɨmɨgɨnɨ.” yaiwia'rɨŋɨ'pɨ na'nɨ nionɨ a'waŋɨ' nɨsearɨrɨ'na' we' ɨ'a' mɨmɨxea'nɨ' nɨpɨnɨ xɨxenɨ seara'rɨŋa' eŋagɨ na'nɨ a'ma' nɨyɨ'ya' wo anɨ'na'na' “Poro rɨ'a' nɨmea'rɨŋoɨ.” rɨpaxɨ' imo'nɨnɨ'a' menɨnɨ.’ seararɨŋɨnɨ.
44020027	Ayɨna'nɨ aya' re searemoarɨŋɨnɨ, ‘Eŋi'na' da'nɨ Gorɨxo “Re e'ɨmɨgɨnɨ.” yaiwia'rɨŋɨ'pɨ na'nɨ nionɨ a'waŋɨ' nɨsearɨrɨ'na' we' ɨ'a' mɨmɨxea'nɨ' nɨpɨnɨ xɨxenɨ seara'rɨŋa' eŋagɨ na'nɨ a'ma' nɨyɨ'ya' wo anɨ'na'na' “Poro rɨ'a' nɨmea'rɨŋoɨ.” rɨpaxɨ' imo'nɨnɨ'a' menɨnɨ.’ seararɨŋɨnɨ.
44020028	A'ma' Jisasoya' imo'nɨgɨ'a' sewanɨŋoyɨ'ne' umeŋweagɨ'a'pimɨ rɨkɨkɨrɨ'o' wiarɨgɨ'oyɨ'ne' imo'nɨpɨ'rɨxɨnɨrɨ wa'yɨ' seainɨ'wɨnɨgɨnɨ. A'ma' Gorɨxoya' sɨyikɨ' imo'nɨgɨ'a' nɨyonɨ —Ayɨ' na'nɨ yoxa'ɨ'pa'mɨ da'nɨ nupeirɨ'na' xewanɨŋo gwɨ'nɨŋɨ' roayi'roa'rɨŋɨ'yɨ'rɨnɨ. Ayo nɨyonɨ numeŋwearɨ'na' Gorɨxoya' kwi'yɨ'pɨ sipɨsipɨ' awi' mearoarɨgɨ'a'pa axɨ'pɨ awi' umearo'ɨ'rɨxɨnɨrɨ seaimɨxa'rɨŋoyɨ'ne' xɨxenɨ pi'ra'nɨŋɨ' umeŋwea'ɨ'rɨxɨnɨ.
44020029	Ayɨ' rɨpɨ na'nɨ seararɨŋɨnɨ. Nionɨ rɨxa pɨ'nɨ nɨseawia'rɨmɨ u'a'na' a'ma' sɨ'wi' sayɨ' sipɨsipɨ' roarɨgɨ'a'pa'nɨŋɨ' nimo'nɨmɨ seyɨ'ne' tɨ'a'mɨnɨ nɨbɨro a'ma' soyɨ'ne' umeŋweagɨ'a'yo xe naŋɨ' oe'poyɨnɨrɨ sɨŋwɨ' mɨwɨnɨ' xwɨrɨ'a' seaikɨxeayipɨ'rɨ'a'rɨnɨ.
44020030	Ayɨ' rɨpɨ na'nɨ enɨ seararɨŋɨnɨ. Segɨ'yɨ' wa enɨ nɨwia'pɨ'nɨmearo re nɨyaiwiro yapɨ' wi'wapɨyipɨ'rɨxɨnɨ, ‘Jisasomɨ xɨ'darɨgɨ'a'yɨ' wigɨ' wi'nɨyo pɨ'nɨ nɨwia'rɨmɨ nionɨnɨ onɨxɨ'dɨ'poyɨ.’ nɨyaiwiro yapɨ' wi'wapɨyipɨ'rɨxɨnɨ.
44020031	Ayɨna'nɨ nionɨ seyɨ'ne' tɨ'nɨ nɨŋwearɨ xwiogwɨ' wau' wo nɨmu'roarɨ'na' woxɨnɨ woxɨnɨ na'nɨ dɨŋɨ' sɨpi' nɨseairɨ ŋwɨ' tɨ'nɨ eŋɨ' rɨre'mɨxɨ' searɨŋa'pɨ bɨ pɨ'nɨ mɨwia'rɨ' anɨŋɨ' minɨ' yayiŋa'pɨ na'nɨ rɨ'wɨ'mɨnɨ mɨmamo' sɨŋwɨ' tɨ'nɨ anɨŋɨ' minɨ' e'ɨ'rɨxɨnɨ.
44020032	Agwɨ nionɨ Gorɨxo seamenɨ'a na'nɨ xegɨ' we'yo seawa'rɨrɨ soyɨ'ne' xwɨyɨ'a' o a'ma' nɨyonɨ wa' nɨwianɨrɨ eŋɨ'pɨ na'nɨ dɨŋɨ' wɨkwɨ'ropɨ'rɨ seawa'rɨrɨ yarɨŋɨnɨ. Xwɨyɨ'a' apɨ ananɨ sɨ'kɨ'kɨ' seaomɨxɨrɨ amɨpi' naŋɨ' Gorɨxo a'ma' nionɨ gɨ' imo'nɨŋɨ'yo wi'ɨmɨgɨnɨrɨ imo'nɨŋɨ'pɨ meapaxɨ'yɨ'ne' seaimɨxɨrɨ epaxɨ' imo'nɨnɨ.
44020033	Nionɨ seyɨ'ne' tɨ'nɨ nɨŋwearɨ'na' segɨ' woya' sɨ'ŋa' gorɨ'ranɨ, sɨ'ŋa' sirɨpa'ranɨ, rapɨrapɨ'ranɨ, wi' sɨŋwɨ' ɨ'wɨ' mɨwɨnɨŋa'rɨnɨ.
44020034	Nionɨ seyɨ'ne' tɨ'nɨ nɨŋwearɨ'na' eŋa'pɨ sewanɨŋoyɨ'ne' nɨjɨ'a'rɨnɨ. Amɨpi' wi' mɨseara'pɨ' ‘Pi' yi'nɨrɨ pi' nɨrɨ emɨ'ɨnɨ?’ nɨyaiwirɨ nerɨ'na' we' gɨ' ru'mɨ da'nɨ nɨgwɨ' omɨŋɨ' nerɨ nɨgwɨ' nɨmearɨ bɨ' nerɨ'na' nionɨ gɨ' bɨ' erɨ a'ma' nionɨ tɨ'nɨ ŋweaarɨgɨ'a'yo enɨ bɨ' wiirɨ eŋa'rɨnɨ.
44020035	Amɨpi' nɨ'nɨ nionɨ eŋa'pɨ nerɨ'na' rɨxa re seai'wapɨyiŋa'rɨnɨ. A'ma' sɨpi'yɨ' sea'yɨ' nerɨ mɨnɨpaxɨ' imo'nɨŋɨ'yo arɨra' wi'ɨ'rɨxɨnɨ. Xwɨyɨ'a' A'mɨna' Jisaso rɨŋɨ' rɨpɨ, ‘Yayɨ' mɨnɨ wiarɨŋo winarɨŋɨ'pɨ yayɨ' ura'parɨŋo winarɨŋɨ'pimɨ sea'yɨ e imo'nɨnɨ.’ xwɨyɨ'a' apɨ enɨ rɨ'wɨ'mɨnɨ mɨmamo' dɨŋɨ' mo'ɨ'rɨxɨnɨ.” urɨŋɨnigɨnɨ.
44020036	Poro xwɨyɨ'a' apɨ nɨpɨnɨ nura'rɨmɨ xo'mɨŋɨ' nɨyɨkwirɨ awa tɨ'nɨ Gorɨxomɨ xwɨyɨ'a' rɨrɨmɨ' nɨwiro
44020037	awa xwɨyɨ'a' Poro “Gɨ' sɨ'mɨmaŋɨ' a'mɨ bɨ sɨŋwɨ' nanɨpɨ'rɨ'a'manɨ.” urɨ'ɨ' eŋagɨ na'nɨ dɨŋɨ' sɨpi' nɨwirɨ ŋwɨ' nearo omɨ nɨmakɨ'kɨyayiro ki'yɨ' nɨmiau'nayiro xɨ'omɨ nɨmea'a nuro sɨpɨxɨ' tɨ'ŋɨ' e wa'rɨgɨ'awixɨnɨ.
44020038	awa xwɨyɨ'a' Poro “Gɨ' sɨ'mɨmaŋɨ' a'mɨ bɨ sɨŋwɨ' nanɨpɨ'rɨ'a'manɨ.” urɨ'ɨ' eŋagɨ na'nɨ dɨŋɨ' sɨpi' nɨwirɨ ŋwɨ' nearo omɨ nɨmakɨ'kɨyayiro ki'yɨ' nɨmiau'nayiro xɨ'omɨ nɨmea'a nuro sɨpɨxɨ' tɨ'ŋɨ' e wa'rɨgɨ'awixɨnɨ.
44021001	E nemone awamɨ pɨ'nɨ nɨwia'rɨmɨ a'mɨ sɨpɨxɨ'yo nurane'na' nɨyaki'a mu' irɨ'niɨ' pɨrɨŋwɨ' yoɨ' Kosɨyɨ rɨnɨŋɨ'pimɨ nɨre'morane sa' weŋwa'one nurane pɨrɨŋwɨ' Rosɨyɨ rɨnɨŋɨ'pimɨ nɨre'morane e da'nɨ nurane aŋɨ' yoɨ' Pataraɨ rɨnɨŋɨ'pimɨ niwie'kɨ'nɨmearane
44021002	e nayoarane sɨpɨxɨ' a'mɨ wo Pinisia pɨropenɨsɨ'yo na'nɨ umɨnɨrɨ yarɨŋagɨ nɨwɨnɨrane omɨ nɨpɨxemoa'nɨrane nɨŋwea'ma'na' nɨmea'mɨ nurane nurane
44021003	pɨrɨŋwɨ' yoɨ' Saipɨrasɨyɨ rɨnɨŋɨ'pɨ we' onamɨŋu'mɨnɨ eŋa'na' nɨmu'rorane nurane nurane xwɨyɨ'a' re rɨna'rɨŋɨ' eŋagɨ na'nɨ, “Aŋɨ' yoɨ' Taiayɨ rɨnɨŋɨ'pimɨ sɨpɨxɨ' roya' saŋɨ' e tɨ'wanɨgɨnɨ.” rɨna'rɨŋɨ' eŋagɨ na'nɨ none Siria pɨropenɨsɨ'yo aŋɨ' apimɨ niwie'kɨ'nɨmea'ma'na'
44021004	e nayoarane a'ma' Jisasomɨ xɨ'darɨgɨ'a'yɨ' na'nɨ pɨ'a' nemerane ayɨ' tɨ'nɨ sɨ'a' we' wɨ'u'mɨ da'ŋɨ' wau' ŋweaŋa'na' ayɨ' kwi'yɨ' Gorɨxoya'yo da'nɨ Poromɨ re urayigɨ'awixɨnɨ, “Joxɨ Jerusaremɨyo na'nɨ wi' nurɨ xwɨrɨŋwɨ' mosaxɨpanɨ.” nurayiro
44021005	sɨ'a' none ayɨ' tɨ'nɨ ŋweaanɨ imo'nɨŋɨ'yɨ' nɨ'nɨ rɨxa o'ra'na' aŋɨ' apimɨ pɨ'nɨ nɨwia'rɨmɨ nurane ayɨ' tɨ'nɨ wigɨ' apɨxɨ' tɨ'nɨ wigɨ' niai'wɨ' tɨ'nɨ nɨneamea'mɨ nuro rawɨrawa' imaŋɨ' e da'nɨ xo'mɨŋɨ' nɨyɨkwirane Gorɨxomɨ xwɨyɨ'a' rɨrɨmɨ' nɨwima'na' yayɨ' ninowa'rɨmɨ
44021006	none sɨpɨxomɨ pɨxemoa'na'na' ayɨ' wigɨ' aŋɨ' e na'nɨ ugɨ'awixɨnɨ.
44021007	E nemone Taia pɨ'nɨ nɨwia'rɨmɨ nurane aŋɨ' yoɨ' Toremesɨyɨ rɨnɨŋɨ'pimɨ nɨre'mo'ma'na' nayoarane a'ma' Jisasomɨ dɨŋɨ' nɨwɨkwɨ'roro na'nɨ negɨ' nɨrɨxɨ'mea' imo'nɨgɨ'a'yo yayɨ' nɨwirane ayɨ' tɨ'nɨ sɨ'a' ayi sa' weŋwa'one
44021008	wɨ'a'pɨ tɨ'nɨ e da'nɨ pɨ'nɨ nɨwia'rɨmɨ nurane aŋɨ' Sisariayɨ rɨnɨŋɨ'pimɨ nɨre'mo'ma'na' nayoarane aŋɨ' xwɨyɨ'a' yayɨ' winɨpaxɨ' wa'ɨ' urarɨŋɨ' Piripoyɨ rɨnɨŋo —O eŋi'na' wa'ɨ' wurɨmeiarɨgɨ'a'wamɨ sea'yɨ' wi'ɨ'rɨxɨnɨrɨ we' wɨ'u'mɨ da'ŋɨ' wau' rɨ'pea'nɨŋowa worɨnɨ. O xegɨ' xemia'i'wa —I'wa Gorɨxo na'nɨ wɨ'a' ro'kiamoarɨgɨ'i'warɨnɨ. Apɨya' wi'pau' wi'pau' i'wa tɨ'ŋorɨnɨ.
44021009	wɨ'a'pɨ tɨ'nɨ e da'nɨ pɨ'nɨ nɨwia'rɨmɨ nurane aŋɨ' Sisariayɨ rɨnɨŋɨ'pimɨ nɨre'mo'ma'na' nayoarane aŋɨ' xwɨyɨ'a' yayɨ' winɨpaxɨ' wa'ɨ' urarɨŋɨ' Piripoyɨ rɨnɨŋo —O eŋi'na' wa'ɨ' wurɨmeiarɨgɨ'a'wamɨ sea'yɨ' wi'ɨ'rɨxɨnɨrɨ we' wɨ'u'mɨ da'ŋɨ' wau' rɨ'pea'nɨŋowa worɨnɨ. O xegɨ' xemia'i'wa —I'wa Gorɨxo na'nɨ wɨ'a' ro'kiamoarɨgɨ'i'warɨnɨ. Apɨya' wi'pau' wi'pau' i'wa tɨ'ŋorɨnɨ.
44021010	Oya' aŋɨ'yo nɨpa'wirane o tɨ'nɨ sɨ'a' wi' ŋweaŋa'na' wɨ'a' ro'kiamoarɨŋɨ' wo —Xegɨ' yoɨ' Agabasorɨnɨ. O Judia pɨropenɨsɨ'yo pɨ'nɨ nɨwia'rɨmɨ nɨweapɨrɨ
44021011	none nɨneai'mearɨ orɨŋa' ikaxɨ' nɨnearɨrɨ re eŋɨnigɨnɨ. Poroya' arerɨxɨ' nura'pɨrɨ xegɨ' we'yo tɨ'nɨ sɨkwɨ'yo tɨ'nɨ nɨja'rɨnɨrɨ re rɨŋɨnigɨnɨ, “Kwi'yɨ' Gorɨxoya'pɨ rɨŋɨ'pɨ rɨpɨrɨnɨ, ‘Arerɨxɨ' rɨri' xia'womɨ Judayɨ' Jerusaremɨ da'nɨ axɨ'pɨ re gwɨ' nuyiro e'ma'yo mɨnɨ wipɨ'rɨ'a'rɨnɨ.’ Kwi'yɨ' Gorɨxoya'pɨ rɨŋɨ'pɨ apɨrɨnɨ.” nearɨ'agɨ
44021012	none arɨ'a' e nɨwirane'na' none tɨ'nɨ a'ma' e ŋwea'yɨ' tɨ'nɨ Poromɨ waunɨ' rɨxɨŋɨ' re urayiŋwanigɨnɨ, “Joxɨ Jerusaremɨ na'nɨ mɨyipanɨ.” urɨ'agwɨ ai'
44021013	Poro re nearɨŋɨnigɨnɨ, “Seyɨ'ne' pi' na'nɨ ŋwɨ'nɨ ŋwɨ'nɨ nearo i'kɨ'nɨŋɨ' sɨpi' nipaxɨ' nika'rarɨŋoɨ? Awa nionɨ gwɨ' nɨja'ra'na'yɨ', ‘Ayɨ' ananɨrɨnɨ.’ nɨyaiwirɨ na'nɨnɨ e na'nɨ mɨwarɨŋɨnɨ. A'mɨna' Jisasomɨ xɨ'darɨŋagɨ na'nɨ nɨpɨki'a'na'yɨ', ‘Ayɨ' ananɨrɨnɨ.’ nɨyaiwirɨ na'nɨ enɨ warɨŋɨnɨ.” nearɨ'agɨ
44021014	none omɨ urakipaxɨ' mimo'nɨ'agɨ nɨwɨnɨrane omɨ xwɨyɨ'a' a'mɨ bɨ murɨ' re rɨnɨŋwanigɨnɨ, “A'mɨna'o ‘Omɨ wi'mea'wɨnɨgɨnɨ.’ yaiwiarɨŋɨ'pɨ xe wi'mea'wɨnɨgɨnɨ.” rɨnɨŋwanigɨnɨ.
44021015	E nemone sɨ'a' ayɨ' rɨxa neamu'ro'a'na' none yu'ra'rɨ' nema'na' rawɨrawa' pɨ'nɨ nɨwia'rɨmɨ Jerusaremɨyo na'nɨ nɨyirane
44021016	Sisaria da'nɨ a'ma' none pɨ'nɨ nɨwia'rɨmɨ yarɨŋwae' da'ŋɨ' Jisasomɨ xɨ'darɨgɨ'a'yɨ' wa tɨ'nɨ nɨyirane awa none aŋɨ' Nesonoya' —O Saipɨrasɨ pɨrɨŋwɨ'pimɨ da'ŋɨ' worɨnɨ. Eŋi'na' da'nɨ Jisasomɨ dɨŋɨ' nɨwɨkwɨ'rorɨ xɨ'dagɨ' worɨnɨ. “Oya' aŋɨ'yo sa' owe'poyɨ.” nɨyaiwiro na'nɨ nɨneaipemea'mɨ nɨneayiro e neawa'rɨgɨ'awixɨnɨ.
44021017	E nemone rɨxa Jerusaremɨ na'nɨ nɨyirane e re'mo'a'na' a'ma' Jisasomɨ dɨŋɨ' nɨwɨkwɨ'roro na'nɨ negɨ' nɨrɨxɨ'mea' imo'nɨgɨ'a'yɨ' yayɨ' nɨneairo nɨneami'mɨnɨ'agɨ'a
44021018	sa' weŋwa'one wɨ'a'pɨ tɨ'nɨ Poro tɨ'nɨ none nɨwia'pɨ'nɨmea'mɨ Jemiso tɨ'ŋɨ' e na'nɨ nurane Jisasomɨ dɨŋɨ' wɨkwɨ'roarɨgɨ'a'yo wipeŋweagɨ'a'wa enɨ Jemiso tɨ'nɨ awi' ea'nɨŋa'na'
44021019	Poro rɨxa yayɨ' nɨwima'na' xɨ'o e'ma'yɨ' tɨ'ŋɨ'mɨnɨ wa'ɨ' nurɨmerɨ'na' Gorɨxo xɨ'oya' we'yo da'nɨ wiemeŋɨ' bɨ bɨ na'nɨ repɨyɨ' nɨwie'ra u'agɨ
44021020	awa arɨ'a' nɨwiro'na' Gorɨxomɨ sea'yɨ e numero re urɨgɨ'awixɨnɨ, “Gwɨ'a'oxɨnɨ, negɨ' Judayɨ' sɨpi' aya' xwe' wi' Jisasomɨ dɨŋɨ' wɨkwɨ'roŋagɨ'a joxɨ rɨxa nɨjɨ'a' imo'nɨŋɨnɨ. Ayɨ' nɨ'nɨ negɨ' ŋwɨ' ikaxɨ' eŋi'na' da'nɨ nɨrɨnɨrɨ ea'nɨŋɨ'pimɨ xɨ'danɨro na'nɨ sɨ'mɨ' xeadɨ'pe'narɨŋoɨ.
44021021	Ayo a'ma' wi' joxɨ na'nɨ re urɨgɨ'awixɨnɨ, ‘Poro e'ma'yɨ'ya' aŋɨ'yo nemerɨ'na' negɨ' Judayɨ' e'ma'yɨ' tɨ'a'mɨnɨ ŋweagɨ'a'yo re ure'wapɨyarɨŋɨ'rɨnɨ, “Ŋwɨ' ikaxɨ' negɨ' arɨ'o Moseso nɨrɨrɨ eaŋɨ'pimɨ pɨ'nɨ wia'rɨro sɨwɨ' negɨ' arɨ'owa e'rowia'pɨ'nɨgɨ'a'pimɨ mɨxɨ'dɨpa ero nero segɨ' niai'wɨ' iyɨ' sɨ'mɨ' sɨ'o' mɨwa'kwipa e'ɨ'rɨxɨnɨ.” A'ma' ayo Poro e ure'wapɨyarɨŋɨ'rɨnɨ.’
44021022	E urɨgɨ'a' eŋagɨ na'nɨ arɨ yanɨ'wɨnɨ? Negɨ' Judayɨ' Jisasomɨ xɨ'darɨgɨ'a' aŋɨ' rɨpimɨ tɨ'a'mɨnɨ ŋweagɨ'a'yɨ' ananɨ joxɨ bɨ'ɨ'pɨ na'nɨ rɨxa arɨ'a' nɨwipɨ'rɨ' eŋagɨ na'nɨ
44021023	xwɨyɨ'a' none rɨranɨ' rɨpɨ axɨ'pɨ e'ɨrɨxɨnɨ. Negɨ' a'ma' ŋwɨ'a' ŋweagɨ'a' wau' wau' ŋweaŋoɨ.
44021024	Joxɨ awa tɨ'nɨ nɨkumɨxɨnɨro nene xwɨraimɨmɨ' neainarɨŋɨ'pɨ anɨpa' imo'nɨnɨ'a na'nɨ yarɨŋwa'pɨ awa tɨ'nɨ nawi'nɨ nero a'mɨ naŋɨ' imo'nɨ'ɨrɨxɨnɨ. E nerɨ'na' wau' wau' awa wigɨ' dɨ'a' nɨro'nɨro xwɨraimɨmɨ' winarɨŋɨ'pɨ anɨpa' imo'nɨro naŋwɨ' Gorɨxo na'nɨ rɨdɨyowa' wiiro epɨ'rɨ'a na'nɨ bɨ' wii'ɨrɨxɨnɨ. Joxɨ none rɨrarɨŋwa'pɨ axɨ'pɨ e nerɨ'na' a'ma' nɨ'nɨ re yaiwipɨ'ra'oɨ, ‘Poro na'nɨ neararɨgɨ'a'pɨ mɨ'kɨ' mayɨ'rɨnɨ. O enɨ negɨ' ŋwɨ' ikaxɨ' ea'nɨŋɨ'pimɨ nɨxɨ'dɨrɨ pi'ra'nɨŋɨ' yarɨŋorɨnɨ.’ yaiwipɨ'ra'oɨ.
44021025	E nɨsearɨrane ai' eŋi'na' xwɨyɨ'a' nimɨxɨrane'na' ‘E'ma' Jisasomɨ dɨŋɨ' wɨkwɨ'roarɨgɨ'a'yɨ' negɨ' ŋwɨ' ikaxɨ' ea'nɨŋɨ' nɨpɨnɨ xɨ'dɨ'ɨ'rɨxɨnɨrɨ uranɨre'wɨnɨ?’ nɨrɨnɨrane'na' re rɨna'rɨŋwanigɨnɨ, ‘Ŋwɨ' ikaxɨ' rɨpiau' rɨpiau' pɨ'nɨ wia'rɨpaxɨ' mimo'nɨnɨ.’ nɨrɨnɨrane payɨ' re nearɨ wa'rɨŋwanigɨnɨ, ‘Naŋwɨ' a'ma' wi' mimo'nɨ' ŋwɨ'a' imo'nɨŋɨ' na'nɨ rɨdɨyowa' e'ɨ'a'pɨ mɨnɨpa e'ɨ'rɨxɨnɨ. Rakiwɨ' enɨ mɨnɨpa e'ɨ'rɨxɨnɨ. Naŋwɨ' siŋwɨ'yo gwɨ' xɨra'na' ragɨ' sɨnɨ eŋagɨ na'nɨ mɨnɨpa e'ɨ'rɨxɨnɨ. Apɨxɨ' nɨmearo'na' sewɨnɨ mɨmea'nɨpa e'ɨ'rɨxɨnɨ.’ Apiau' apiau' na'nɨ nearɨ wiowa'rɨŋwanigɨnɨ.” urɨ'agɨ'a
44021026	Poro sa' weŋo wɨ'a'pɨ tɨ'nɨ a'ma' ŋwɨ'a' ŋweagɨ'a' wau' wau' awamɨ nɨwirɨmea'mɨ nurɨ xwɨraimɨmɨ' winarɨŋɨ'pɨ anɨpa' imo'nɨ'wɨnɨgɨnɨrɨ yarɨgɨ'a'pa xɨ'o tɨ'nɨ nawi'nɨ wigɨ' yarɨgɨ'a'pa nema'na' o aŋɨ' rɨdɨyowa' yarɨgɨ'iwa'mɨ nɨpa'wirɨ apaxɨ'pa'nɨŋɨ' imo'nɨgɨ'a'yo a'waŋɨ' re urɨŋɨnigɨnɨ, “Sɨ'a' a'ma' awa xwɨraimɨmɨ' winarɨŋɨ'pɨ anɨpa' imo'nɨnɨ'a na'nɨ yarɨgɨ'a'pɨ nɨpɨnɨ ne'ɨ'asa'na' Gorɨxo na'nɨ xɨxegɨ'nɨ wonɨ wonɨ rɨdɨyowa' wipɨ'rɨ'a'yi sɨ'a' ayimɨrɨnɨ.” urɨŋɨnigɨnɨ.
44021027	E nemo sɨ'a' we' wɨ'u'mɨ da'ŋɨ' wau' awa xwɨraimɨmɨ' winarɨŋɨ'pɨ anɨpa' imo'nɨnɨ'a na'nɨ yarɨgɨ'a'pɨ rɨxa yoparɨ'pɨ aŋwɨ e imo'nɨmɨnɨrɨ yarɨ'na' Esia pɨropenɨsɨ'yo da'ŋɨ' Judayɨ' wi' Poro aŋɨ' rɨdɨyowa' yarɨgɨ'iwa'mɨ ŋweaŋagɨ nɨwɨnɨro re egɨ'awixɨnɨ. A'ma' e epɨ'royɨ' egɨ'a'yo sɨ'mi'ri'rɨ' nɨwiemero omɨ ɨ'a' nɨxero
44021028	rɨ'aiwa' re rɨgɨ'awixɨnɨ, “Negɨ' Isɨrerɨyɨ'ne' rɨxa sɨmɨŋɨ' neai'nɨ'poyɨ. A'ma' re roŋɨ' royɨ' a'ma' xwɨ'a' nɨmɨnɨ ŋweagɨ'a'yo nure'wapɨyemerɨ a'ma' negɨ' gwɨ' axɨ' imo'nɨŋwa'ri' na'nɨ ure'wapɨyirɨ negɨ' ŋwɨ' ikaxɨ' ea'nɨŋɨ'pɨ na'nɨ ure'wapɨyirɨ negɨ' aŋɨ' rɨdɨyowa' yarɨŋwa' riwa' na'nɨ ure'wapɨyirɨ nerɨ'na' apɨ nɨpɨnɨ na'nɨ ‘Sɨpi'rɨnɨ.’ urarɨŋorɨnɨ. Sa apɨnɨnɨ marɨ'a'ɨ, a'ma' Gɨrikɨyɨ' wi' aŋɨ' rɨdɨyowa' yarɨŋwa' riwa'mɨ nipemea'mɨ nɨ'wiapɨrɨŋɨ'pimɨ da'nɨ ŋwɨ'a' imo'nɨŋɨ' re rɨxa xo'ro'rɨ' eŋɨ'rɨnɨ.” nɨrɨro
44021029	— Xa'mɨ a'ma' Esia pɨropenɨsɨ'yo da'ŋɨ' Tɨropimasoyɨ rɨnɨŋo Poro tɨ'nɨ aŋɨ' apimɨ nawi'nɨ emearɨŋagɨ'i wɨnɨ'a' eŋagɨ na'nɨ xeŋwɨ' re mogɨ'awixɨnɨ, “Poro omɨ rɨdɨyowa' yarɨŋwa'iwa'mɨ i'nɨmɨ nipemea'mɨ ɨ'wiapɨŋorɨnɨ.” xeŋwɨ' nɨmoro na'nɨ rɨ'aiwa' eŋɨ' tɨ'nɨ nɨrɨro'na' e nɨrɨro
44021030	a'ma' aŋɨ' apimɨ ŋweagɨ'a' nɨ'nɨ sɨmɨmia'kwɨ' e yarɨgɨ'a'pɨ arɨ'a' nɨwiro mɨ'rɨ' nɨbɨmiro Poromɨ ɨ'a' nɨxero rɨdɨyowa' yarɨgɨ'iwa'mɨ da'nɨ ni'rope'mɨ peyea'a'na' apaxɨ' me' o'waŋɨ' nɨ'nɨ nɨya'ra ugɨ'awixɨnɨ.
44021031	E nemowa Poromɨ nɨpɨkianɨro na'nɨ yarɨ'na' a'ma' wi' porisowa'mɨ sea'yɨ e imo'nɨŋomɨ xwɨyɨ'a' re ure'meagɨ'awixɨnɨ, “Jerusaremɨ ŋwea'yɨ' nɨ'nɨ sɨmɨmia'kwɨ' inarɨnɨ.” ure'mea'agɨ'a
44021032	o aŋaŋɨ'nɨ xegɨ' porisɨ' wamɨ tɨ'nɨ awamɨ sea'yɨ e wimo'nɨgɨ'a'wamɨ tɨ'nɨ nɨwirɨmea'mɨ Poromɨ pɨkianɨro yarɨgɨ'e na'nɨ we'a'na' ayɨ' porisowa tɨ'nɨ wigɨ' sea'yɨ e wimo'nɨŋo tɨ'nɨ weaparɨŋagɨ'a nɨwɨnɨro a'mɨ Poromɨ iwaŋɨ' mea' pɨ'nɨ wia'rɨgɨ'awixɨnɨ.
44021033	Pɨ'nɨ wia'rɨ'agɨ'a porisowamɨ sea'yɨ e wimo'nɨŋo aŋwɨ e nɨbɨrɨ Poromɨ ɨ'a' nɨxerɨ xegɨ' porisɨ' wamɨ re urɨŋɨnigɨnɨ, “Gwɨ' senɨ'a' wɨrɨ'kau' tɨ'nɨ yi'poyɨ.” nurɨrɨ ayo yarɨŋɨ' re wiarɨŋagɨnɨ, “A'ma' ro gorɨnɨ? O pi' e'ɨ'rɨnɨ?”
44021034	Yarɨŋɨ' e wiarɨŋagɨ aiwɨ a'ma' e epɨ'royɨ' egɨ'a'yɨ' xwamia'nɨ' nɨrɨro wi' xegɨ' bɨ na'nɨ rɨro wi' xegɨ' bɨ na'nɨ rɨro nero arikikɨ' yarɨŋagɨ'a o arɨ'a' kwi'kwɨ'kwi'kwɨ' nɨwirɨ na'nɨ o yarɨŋɨ' wiarɨŋɨ'pɨ e da'nɨ nɨjɨ'a' pi'ra'nɨŋɨ' imo'nɨpaxɨ' meŋagɨ nɨwɨnɨrɨ re urɨŋɨnigɨnɨ, “Porisoneya' aŋiwa'mɨ na'nɨ nɨmea'mɨ u'poyɨ.” urɨ'agɨ
44021035	omɨ nɨme'ra warɨ'na' rɨxa a'ma' e epɨ'royɨ' egɨ'a'yɨ' nu'mɨ nuro rɨ'aiwa' i'mɨ' tɨ'nɨ “Rura'papɨkiarɨŋoɨ?” nɨrɨga warɨ'na' awa rɨxa aŋɨ' iwa'mɨ sɨ'ŋa' wai'wɨ' tɨ'ŋɨ' e nɨre'morɨ'na' a'ma' Poromɨ pɨkianɨro yarɨgɨ'a'yɨ' porisowamɨ ura'papɨkianɨro yarɨŋagɨ'a na'nɨ omɨ sea'yɨ e nɨmɨ'eyoaro nɨxɨrɨmɨ peyigɨ'awixɨnɨ.
44021036	omɨ nɨme'ra warɨ'na' rɨxa a'ma' e epɨ'royɨ' egɨ'a'yɨ' nu'mɨ nuro rɨ'aiwa' i'mɨ' tɨ'nɨ “Rura'papɨkiarɨŋoɨ?” nɨrɨga warɨ'na' awa rɨxa aŋɨ' iwa'mɨ sɨ'ŋa' wai'wɨ' tɨ'ŋɨ' e nɨre'morɨ'na' a'ma' Poromɨ pɨkianɨro yarɨgɨ'a'yɨ' porisowamɨ ura'papɨkianɨro yarɨŋagɨ'a na'nɨ omɨ sea'yɨ e nɨmɨ'eyoaro nɨxɨrɨmɨ peyigɨ'awixɨnɨ.
44021037	Porisowa rɨxa wigɨ' aŋiwa'mɨ nɨmea'a pa'wianɨro yarɨ'na' awamɨ sea'yɨ e wimo'nɨŋomɨ Poro re urɨŋɨnigɨnɨ, “Nionɨ xwɨyɨ'a' bɨ ananɨ rɨrɨmɨnɨre'ɨnɨ?” urɨ'agɨ o re urɨŋɨnigɨnɨ, “Ai, joxɨ Gɨrikɨyɨ' pɨ'ne' ananɨ rarɨŋɨnɨ.
44021038	Ayɨna'nɨ re nimo'narɨnɨ, ‘Joxɨ a'ma' Isipɨyɨ' xa'mɨ re rɨŋo, “E'ma'yo mɨxɨ' xɨ'dɨ'wanɨgɨnɨ.” nɨrɨrɨ a'ma' 4,000 gwɨ' mo'nɨgɨ'a', Irɨkiarɨgɨ'a'ɨ rɨnɨŋowamɨ nɨwirɨmea'mɨ a'ma' dɨŋɨ' meaŋe na'nɨ uŋo, ayɨ' joxɨmanɨ.’ nimo'narɨnɨ.” urɨ'agɨ
44021039	Poro re urɨŋɨnigɨnɨ, “A'ma' joxɨ rarɨŋo, ayɨ' nionɨmanɨ. Nionɨ aŋɨ' onɨmia' yoɨ' mɨrɨnɨŋɨ' bimɨ da'ŋonɨmanɨ. Sirisia pɨropenɨsɨ'yo aŋɨ' Tasasɨyɨ rɨnɨŋɨ'pimɨ da'ŋɨ' Judayɨ' wonɨrɨnɨ. Waunɨ' rɨxɨŋɨ' bɨ orɨrɨmɨnɨ. A'ma' tɨ'yo xwɨyɨ'a' ourɨnɨrɨ ananɨ sɨŋwɨ' nanɨrɨre'ɨnɨ?” nurɨrɨ
44021040	o rɨxa ananɨ xe ourɨnɨrɨ sɨŋwɨ' wɨna'na' Poro sɨ'ŋa' wai'wɨ'yo e nɨro'ma'na' a'ma' ayɨ' xwɨyɨ'a' mɨrɨpa oe'poyɨnɨrɨ we' o'waŋɨ' nuyirɨ rɨxa ŋɨŋiɨ'a' imo'na'ra'na' wigɨ' Xibɨruyɨ' pɨ'ne' tɨ'nɨ nurɨrɨ re urɨŋɨnigɨnɨ,
44022001	“Ra'rowayɨ'ne', a'powayɨ'ne', xwɨyɨ'a' a'ma' wi' nɨxekwɨ'moarɨgɨ'a'pɨ wa'kwi'nɨmɨnɨrɨ seara'na' ananɨ arɨ'a' nipɨ'rɨre'oɨ?” urɨ'agɨ
44022002	arɨ'a' wi'ɨ'a'yɨ' Poro nurɨrɨ'na' wigɨ' Xibɨruyɨ' pɨ'ne' tɨ'nɨ rarɨŋagɨ arɨ'a' nɨwiro ero'wa'rɨ' ai' bɨ me' aga ŋɨŋiɨ'a' imo'na'rɨ'agɨ'a Poro a'mɨ re urɨŋɨnigɨnɨ,
44022003	“Nionɨ Judayɨ' wonɨrɨnɨ. Sirisia pɨropenɨsɨ'yo aŋɨ' yoɨ' Tasasɨyɨ rɨnɨŋɨ'pimɨ gɨ' no'ki' nɨxɨrɨŋonɨ ai' aŋɨ' rɨpimɨ da'nɨ xwe' iwiaroŋa'onɨrɨnɨ. Negɨ' neare'wapɨyagɨ' Gameriero nɨnɨre'wapɨyirɨ'na' ŋwɨ' ikaxɨ' ea'nɨŋɨ'pɨ negɨ' arɨ'owa neaiapɨgɨ'a'pɨ na'nɨ aga xɨxenɨ pi'ra'nɨŋɨ' nɨre'wapɨyiŋɨ' eŋagɨ na'nɨ agwɨ seyɨ'ne' Gorɨxomɨ oxɨ'daneyɨnɨrɨ sɨ'mɨ' nɨxeadɨ'pe'nɨro yarɨgɨ'a'pa nionɨ enɨ axɨ'pɨ e imo'nɨŋa'onɨrɨnɨ.
44022004	Ayɨna'nɨ eŋi'na' nionɨ a'ma' O'ɨ' ‘Gorɨxo tɨ'a'mɨnɨ imo'nɨŋoɨ.’ rɨnɨŋɨ'yimɨ dɨŋɨ' wɨkwɨ'roarɨgɨ'a' anɨ'nɨmɨxɨmɨnɨrɨ na'nɨ xeanɨŋɨ' nɨwirɨ oxɨ'yoranɨ, apɨxɨ'yoranɨ, gwɨ' nɨyirɨ gwɨ' aŋɨ'yo wa'raga'onɨrɨnɨ.
44022005	Negɨ' apaxɨ'pa'nɨŋɨ' imo'nɨŋɨ' xwe'o tɨ'nɨ negɨ' a'mɨna' meba' imo'nɨgɨ'a'wa tɨ'nɨ enɨ ‘O nepa e yagorɨnɨ.’ searɨpaxɨ' imo'nɨŋoɨ. Awa negɨ' Judayɨ' aŋɨ' yoɨ' Damasɨkasɨyɨ rɨnɨŋɨ'pimɨ ŋweagɨ'a'yɨ' na'nɨ payɨ' nearo niapowa'ra'na' nionɨ a'ma' e ŋweagɨ'a' o'ɨ' axɨ'yimɨ xɨ'darɨgɨ'a'yɨ' enɨ aŋɨ' rɨpimɨ da'nɨ rɨ'nɨŋɨ' mea'ɨ'rɨxɨnɨrɨ ayo ɨ'a' nɨxerɨ gwɨ' nɨyima'na' a'mɨ re na'nɨ nɨmea'mɨ bɨmɨ'a na'nɨ aŋɨ' rɨpimɨ pɨ'nɨ nɨwia'rɨmɨ nurɨ Damasɨkasɨyo na'nɨ uŋanigɨnɨ.
44022006	“E nemonɨ nurɨ nurɨ Damasɨkasɨ tɨ'ŋɨ' aŋwɨ e re'mo'mɨnɨrɨ nerɨ rɨxa ikwawedɨ' eŋa'na' re eŋɨnigɨnɨ. Aŋɨ'namɨ da'nɨ wɨ'a' sɨŋwɨ' mɨmɨŋɨ' inɨ'ɨ' xwe' bɨ no'kia're'napɨŋɨnigɨnɨ.
44022007	Wɨ'a' apɨ no'kia're'napa'na' nionɨ xwɨ'a'yo nɨpɨ'ki'nɨmearɨ arɨ'a' wi'a'yɨ' xwɨyɨ'a' bɨ re nɨrɨne'napɨ'agɨ wiŋanigɨnɨ, ‘Soroxɨnɨ, Soroxɨnɨ, pi' na'nɨ xeanɨŋɨ' nika'rarɨŋɨnɨ?’ nɨrɨne'napɨ'agɨ
44022008	re urɨŋanigɨnɨ, ‘A'mɨna'oxɨnɨ, joxɨ goxɨrɨnɨ?’ urɨ'agɨ o ‘Nionɨ Nasaretɨ da'ŋɨ' Jisasonɨ joxɨ xeanɨŋɨ' nika'rarɨŋonɨrɨnɨ.’ nɨrɨ'agɨ
44022009	— A'ma' nionɨ tɨ'nɨ warɨgɨ'a'wa wɨ'a' no'kia're'napɨ'ɨ'pɨ pi'ra'nɨŋɨ' sɨŋwɨ' nɨwɨnaxɨ'dɨro aiwɨ o tɨ'nɨ xwɨyɨ'a' rɨnarɨgwɨ'i'omɨ arɨ'a' nɨpɨkwɨnɨ mɨwigɨ'awixɨnɨ.
44022010	‘Joxɨ xeanɨŋɨ' nika'rarɨŋonɨrɨnɨ.’ nɨrɨ'agɨ re urɨŋanigɨnɨ, ‘A'mɨna'oxɨnɨ, nionɨ pi' oenɨrɨ nɨrarɨŋɨnɨ?’ urɨ'agɨ A'mɨna'o re nɨrɨŋɨnigɨnɨ, ‘Joxɨ nɨwia'pɨ'nɨmea'mɨ Damasɨkasɨ jɨ'apimɨ na'nɨ nurɨ e re'mo'a'na' a'ma' wo nɨsi'mearɨ e e'wɨnɨgɨnɨrɨ rɨrɨ'peaŋa'pɨ na'nɨ a'waŋɨ' rɨrɨnɨŋoɨ.’ nɨrɨ'agɨ
44022011	nionɨ wɨ'a' apɨ sɨŋwɨ'yo nɨnɨpɨrorɨ sɨnɨ sɨŋwɨ' mɨmɨŋɨ' nɨninɨrɨ sɨŋwɨ' manɨpaxɨ' niarɨŋagɨ na'nɨ a'ma' nionɨ tɨ'nɨ warɨgɨ'a'wa we'yo a'rɨ'wɨ' nɨnɨmaxɨrɨro Damasɨkasɨyo na'nɨ nɨnɨme'ra nuro e nɨre'morɨ ŋweaŋa'na'
44022012	a'ma' wo, xegɨ' yoɨ' Ananiasoyɨ rɨnɨŋo —Judayɨ' aŋɨ' apimɨ ŋweagɨ'a'yɨ' nɨ'nɨ ‘A'ma' awiaxɨ' worɨnɨ.’ rɨnagɨ'orɨnɨ. Negɨ' ŋwɨ' ikaxɨ' rɨnɨŋɨ'pɨ bɨ mu'roagomanɨ. Anɨŋɨ' minɨ' nɨpɨnɨ xɨxenɨ axɨ'pɨ xɨ'dagorɨnɨ.
44022013	O nɨbɨrɨ nionɨ tɨ'ŋɨ' aŋwɨ e nɨro'ma'na' re nɨrɨŋɨnigɨnɨ, ‘Gɨ' nɨrɨxɨ'mea'o imo'nɨŋɨ' Soroxɨnɨ, dɨxɨ' sɨŋwɨ' a'mɨ aneɨ.’ nɨra'na' re eŋanigɨnɨ. Gɨ' sɨŋwɨ' a'mɨ nanɨrɨ omɨ sɨŋwɨ' wɨnɨŋanigɨnɨ.
44022014	Omɨ sɨŋwɨ' wɨna'na' o re nɨrɨŋɨnigɨnɨ, ‘Ŋwɨ'a' negɨ' arɨ'owa xɨ'dagɨ'o joxɨ e e'wɨnɨgɨnɨrɨ wimo'narɨŋɨ'pɨ na'nɨ nɨjɨ'a' erɨ We' Ro'nɨŋomɨ enɨ sɨŋwɨ' wɨnɨrɨ xɨ'oya' maŋɨ'yo da'nɨ xwɨyɨ'a' rarɨ'na' arɨ'a' wirɨ oenɨrɨ rɨrɨ'peaŋɨ'rɨnɨ.
44022015	A'ma' nɨyonɨ xɨ'o na'nɨ a'waŋɨ' nurɨrɨ'na' jɨwanɨŋoxɨ wɨ'a' nɨro'kia'rɨrɨ'na' sɨŋwɨ' wɨnɨrɨ arɨ'a' wirɨ e'ɨ'pɨ na'nɨ repɨyɨ' wirɨ'a na'nɨ rɨrɨ'peaŋɨ'rɨnɨ.
44022016	Ayɨna'nɨ joxɨ pi' na'nɨ sɨnɨ yo'mɨŋɨ' yarɨŋɨnɨ? Rɨxa nɨwia'pɨ'nɨmearɨ wayɨ' meaɨ. Joxɨ A'mɨna'omɨ rɨxɨŋɨ' urɨrɨ'pimɨ da'nɨ dɨxɨ' ɨ'wɨ' yarɨŋɨ'pɨ yokwarɨmɨ' nɨsiirɨ wayɨ' pi'ra'nɨŋɨ'nɨŋɨ' rɨronɨŋoɨ.’ nɨrɨ'agɨ nionɨ axɨ'pɨ e eŋanigɨnɨ.
44022017	“E nemonɨ a'mɨ Jerusaremɨ na'nɨ nɨbɨrɨ aŋɨ' rɨdɨyowa' yarɨŋwa' riwa'mɨ da'nɨ xo'mɨŋɨ' nɨyɨkwirɨ A'mɨna'omɨ xwɨyɨ'a' rɨrɨmɨ' nɨwirɨ'na' i'kwɨ'kwɨ' nɨya'rɨrɨ wenɨŋɨ' e'a'yɨ'
44022018	A'mɨna'o re nɨrarɨŋagɨ wɨnɨŋanigɨnɨ, ‘Joxɨ sɨŋwɨ' nanɨrɨ arɨ'a' nirɨ eŋɨ'pɨ na'nɨ aŋɨ' rɨpimɨ da'nɨ ura'na' arɨ'a' mɨsipa epɨ'rɨ' eŋagɨ na'nɨ joxɨ sɨnɨ mepanɨ. Aŋɨ'nɨ aŋɨ' rɨpimɨ pɨ'nɨ nɨwia'rɨmɨ uɨ.’ nɨrɨ'agɨ
44022019	nionɨ re urɨŋanigɨnɨ, ‘A'mɨna'oxɨnɨ, nionɨ e'wapɨ'naga'pɨ a'ma' re ŋwea'yɨ' nɨ'nɨ nɨjɨ'a' imo'nɨŋoɨ. A'ma' joxɨ na'nɨ dɨŋɨ' rɨkwɨ'roarɨgɨ'a'yo nionɨ ɨ'a' nɨxerɨ gwɨ' aŋɨ'yo nɨŋwɨra'rɨrɨ iwaŋɨ' nɨme'perɨ yaga'onɨ eŋagɨ na'nɨ wiwanɨŋɨ'yɨ' rɨxa nɨjɨ'a' imo'nɨŋoɨ.
44022020	Joxɨ na'nɨ wa'ɨ' urɨmeagɨ' Sɨtipenomɨ pɨkigɨ'i'na' nionɨ aŋwɨ e nɨro'ma'na' “Ayɨ' omɨ nɨpɨkiro'na' apa'nɨ yarɨŋoɨ.” nɨyaiwirɨ omɨ pɨkiarɨ'na' wigɨ' iyɨ'a' awi' mearoŋanigɨnɨ.’ urɨ'agɨ ai'
44022021	A'mɨna'o re nɨrɨŋɨnigɨnɨ, ‘Joxɨ uɨ. Nionɨ na' jɨ'amɨ e'ma'yɨ' tɨ'ŋɨ'mɨnɨ rɨrowa'rɨmɨ'a' eŋagɨ na'nɨ joxɨ ananɨ uɨ.’ nɨrɨŋɨnigɨnɨ.” urɨŋɨnigɨnɨ.
44022022	A'ma' e epɨ'royɨ' egɨ'a'yɨ' Poromɨ arɨ'a' nɨwia nɨbɨ'asa'na' aiwɨ xwɨyɨ'a' “‘E'ma'yɨ' tɨ'ŋɨ'mɨnɨ rɨrowa'rɨmɨ'a'rɨnɨ.’ nɨrɨŋɨ'rɨnɨ.” rɨ'e na'nɨ arɨ'a' nɨwima'na' xwɨyɨ'a' xwamia'nɨ' nɨrɨro i'mɨ' tɨ'nɨ re rɨgɨ'awixɨnɨ, “A'ma' e imo'nɨŋo xe oŋweanɨrɨ sɨŋwɨ' wɨnɨpaxɨ' mɨneaimo'narɨnɨ. Rɨxa rura'papɨkiarɨŋoɨ?”
44022023	Xwamia'nɨ' e nɨra nuro'na' wikɨ' ayɨkwɨ' nɨwo'ga mɨwarɨŋagɨ na'nɨ wigɨ' iyɨ'a' nɨwirayiro u'pirɨxa' mɨmea'mɨ' ya'nɨro xwɨ'a' sikɨ' u'pirɨxa' mɨmea'mɨ' ya'nɨro yarɨŋagɨ'a
44022024	porisɨ' sea'yɨ e imo'nɨŋo sekaxɨ' re urɨŋɨnigɨnɨ, “Omɨ porisone negɨ' aŋɨ' riwa'mɨ nɨmea'a nɨpa'wiro a'ma' ayɨ' xwamia'nɨ' nɨwiro'na' rɨ'a' tɨ'ŋɨ' wianɨro yarɨgɨ'a'pɨ mɨ'kɨ'pɨ na'nɨ waropa'rɨ' oneainɨrɨ na'nɨ sɨkwɨ'a' ragɨ' pɨ'rɨ' nuyɨkiro yarɨŋɨ' imɨmɨ' wi'poyɨ.” urɨ'agɨ
44022025	awa omɨ nɨmea'a nɨpa'wiro sɨkwɨ'a' ragɨ' pɨ'rɨ' uyɨkianɨro na'nɨ gwɨ' ji'a'na' Poro Porisɨ' aŋwɨ e roŋomɨ re urɨŋɨnigɨnɨ, “‘Romɨyɨ'ya' ŋwɨ' ikaxɨ' re rɨnɨnɨ,’ rɨsimo'narɨnɨ, ‘ “A'ma' Romɨyɨ' womɨ mɨ'kɨ'pɨ na'nɨ pɨ'a' me' xa'mɨ sɨkwɨ'a' ea'poyɨ.” rɨnɨnɨ.’ rɨsimo'narɨnɨ?” urɨ'agɨ
44022026	poriso arɨ'a' e nɨwima'na' sea'yɨ e wimo'nɨŋo tɨ'ŋɨ' e na'nɨ nurɨ re urɨŋɨnigɨnɨ, “A'ma' Romɨyɨ' romɨ joxɨ pi' wimɨnɨrɨ yarɨŋɨnɨ?” urɨ'agɨ
44022027	porisɨ' sea'yɨ e imo'nɨŋo Poro tɨ'ŋɨ' e na'nɨ nɨpa'wirɨ re urɨŋɨnigɨnɨ, “Jɨwanɨŋoxɨ nɨreɨ. Joxɨ Romɨyɨ' woxɨranɨ?” urɨ'agɨ o “Oyɨ.” urɨ'agɨ
44022028	porisɨ' sea'yɨ e imo'nɨŋo re urɨŋɨnigɨnɨ, “Nionɨ gapɨmanowamɨ nɨgwɨ' xwe' wi'a'na' ‘Romɨyɨ' woxɨrɨnɨ.’ nɨnɨrɨro nimɨxɨgɨ'a'rɨnɨ.” urɨ'agɨ Poro re urɨŋɨnigɨnɨ, “Gɨ' ino'ki' tɨ'nɨ a'po tɨ'nɨ eŋi'na' da'nɨ Romɨyɨ' wimɨxɨgɨ'i'pau' eŋagɨ'i na'nɨ nionɨ gɨ' no'ki' nɨxɨrɨŋe da'nɨ Romɨyɨ' imo'nɨŋa' wonɨrɨnɨ.” urɨ'agɨ na'nɨ
44022029	porisɨ' sɨkwɨ'a' ragɨ' pɨ'rɨ' nuyɨkiro yarɨŋɨ' wianɨro na'nɨ gwɨ' ja'rɨ'a'wa wa'yɨ' nɨwinɨrɨ omɨ wa'ramogɨ'awixɨnɨ. Wigɨ' porisɨ' sea'yɨ e wimo'nɨŋo enɨ “Poro Romɨyɨ' worɨ'anɨ?” nɨyaiwirɨ nɨjɨ'a' nimo'nɨma'na' “Omɨ senɨ'a' tɨ'nɨ gwɨ' ji'poyɨ.” urɨ'ɨ' eŋagɨ na'nɨ wa'yɨ' winɨŋɨnigɨnɨ.
44022030	Poriso, sa' weŋo wɨ'a'pɨ tɨ'nɨ Judayɨ' omɨ uxekwɨ'moarɨgɨ'a'pɨ na'nɨ xɨxenɨ nɨjɨ'a' oimo'nɨmɨnɨrɨ omɨ ni'kweawa'rɨma'na' wamɨ sekaxɨ' re urowa'rapɨŋɨnigɨnɨ, “Apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' meba'owa tɨ'nɨ awi' oea'nɨ'poyɨ.” nurowa'rapɨrɨ awa rɨxa awi' ea'na'ra'na' Poromɨ nɨme'ra nɨwepɨ'nɨrɨ awa sɨŋwɨ' anɨgɨ'e e'ɨ' ura'ra'rɨŋɨnigɨnɨ.
44023001	Poro meba'owamɨ sɨŋwɨ' agwɨ' nɨwɨna'rɨrɨ re urɨŋɨnigɨnɨ, “Gɨ' nɨrɨxɨ'mea'oyɨ'ne', Gorɨxo sɨŋwɨ' anɨŋa'na' amɨpi' nionɨ iwamɨ'o' da'nɨ sɨ'a' rɨyimɨ na'nɨ eŋa'pɨ nɨpɨnɨ ai' na'nɨ dɨŋɨ' nɨyaikirorɨ'na' bɨ na'nɨ aya' sɨ'wɨ' mɨnɨro' dɨŋɨ' pea' nunarɨnɨ.” urɨ'agɨ
44023002	apaxɨ'pa'nɨŋɨ' imo'nɨŋɨ' xwe'o, Ananiasoyɨ rɨnɨŋo a'ma' Poro tɨ'ŋɨ' e aŋwɨ e rogɨ'a'yo “Omɨ we' maŋɨ'yo upɨka'kwi'poyɨ.” ura'na'
44023003	Poro Ananiasomɨ re urɨŋɨnigɨnɨ, “Kɨke'ro'nɨŋɨ' i'nɨmɨ pɨ'pɨ'wɨ' eŋagɨ ai' sea'yɨ e xwɨ'a' naŋɨ'nɨŋɨ' ea'nɨŋɨ' roxɨnɨ, Gorɨxo joxɨ enɨ we' nɨrupɨka'kwinɨŋoɨ! Joxɨ negɨ' ŋwɨ' ikaxɨ' nɨrɨnɨrɨ ea'nɨŋɨ'pa xwɨrɨxɨ' nɨmemɨnɨrɨ e e'ɨ' nɨŋwearɨ'na' ŋwɨ' ikaxɨ' apimɨ oga'mɨ' nerɨ ‘Omɨ we' upɨka'kwi'poyɨ.’ urɨ'ɨ'pɨ na'nɨ ‘Ayɨ' apa'nɨ yarɨŋɨnɨ.’ rɨsimo'narɨnɨ?” urɨ'agɨ ai'
44023004	a'ma' e ro'wapɨgɨ'a'yɨ' mɨxɨ' re urɨgɨ'awixɨnɨ, “Joxɨ ananɨ apaxɨ'pa'nɨŋɨ' imo'nɨŋɨ' xwe'omɨ ikayɨ'wɨ' urarɨŋoxɨranɨ?” urɨ'agɨ'a
44023005	Poro re urɨŋɨnigɨnɨ, “Nɨrɨxɨ'mea'oyɨ'ne', ‘Apaxɨ'pa'nɨŋɨ' imo'nɨŋɨ' xwe' worɨ'anɨ?’ mɨyaiwi' nerɨ rɨ'ɨnɨ. Xwɨyɨ'a' Bɨkwɨ'yo re nɨrɨnɨrɨ ea'nɨŋagɨ na'nɨ, ‘Joxɨ segɨ' sea'yɨ e nimo'nɨrɨ seameŋweagɨ'a' wo na'nɨ xwɨyɨ'a' sɨpi' bɨ mɨrɨpanɨ.’ nɨrɨnɨrɨ ea'nɨŋagɨ na'nɨ o sea'yɨ e imo'nɨŋɨ'pɨ na'nɨ nɨjɨ'a' nimo'nɨrɨ sɨŋwɨrɨyɨ', wi' e rɨmɨnɨrɨ e'a'manɨ.” nurɨrɨ ai'
44023006	meba'owa wa Sajusi imo'nɨrɨ wa Parisi imo'nɨrɨ eŋagɨ'a nɨwɨnɨrɨ gɨ' Parisi rowa gwɨ' onɨmo'nɨ'poyɨnɨrɨ eŋɨ' tɨ'nɨ re urɨŋɨnigɨnɨ, “Nɨrɨxɨ'mea'oyɨ'ne', nionɨ Parisi wonɨrɨnɨ. Parisi imo'nɨgɨ'i' wɨyau'ya' xewaxonɨrɨnɨ. Nionɨ ‘A'ma' pegɨ'a'yɨ' a'mɨ nɨwia'pɨ'nɨmeapɨ'rɨ'a'rɨnɨ.’ nɨyaiwirɨ dɨŋɨ' kɨkayoŋagɨ na'nɨ xwɨrɨxɨ' nɨmearɨgɨ'onɨrɨnɨ.” urarɨ'na'
44023007	Parisiowa tɨ'nɨ Sajusiowa tɨ'nɨ wiwɨnɨ mɨxɨ' nɨrɨnowiea'nɨro dɨŋɨ' bɨ biau' nɨxɨrɨro yaŋɨ' epayo'nɨgɨ'awixɨnɨ.
44023008	Ayɨ' rɨpɨ na'nɨrɨnɨ. Sajusiyɨ' re rarɨgɨ'a'yɨ'rɨnɨ, “A'ma' pegɨ'a'yɨ' a'mɨ wia'pɨ'nɨmeapaxɨ' menɨnɨ. Aŋɨ'najɨ' wi' menɨnɨ. Kwi'yɨ' enɨ menɨnɨ.” rarɨgɨ'a'yɨ'rɨnɨ. E nerɨ ai' Parisiyɨ' “Nɨpɨnɨ ananɨ imo'nɨpaxɨ' imo'nɨnɨ.” rarɨgɨ'a'yɨ'rɨnɨ. Apimɨ da'nɨ dɨŋɨ' bɨ biau' nɨxɨrɨro yaŋɨ' nepayo'nɨro
44023009	xɨxewia'mɨ' nɨrɨnowiea'ga nuro ŋwɨ' ikaxɨ' ea'nɨŋɨ'pimɨ mewegɨ'a' Parisiowaya' wa nɨwia'pɨ'nɨmearo Sajusiowa tɨ'nɨ xɨmɨxɨmɨ' ninɨro nɨrɨro'na' re urɨgɨ'awixɨnɨ, “A'ma' ro ɨ'wɨ' bɨ e'o mimo'nɨŋagɨ wɨnɨŋwɨnɨ. Aŋɨ'najɨ' woranɨ, kwi'yɨ' bɨranɨ, omɨ xwɨyɨ'a' ura'na'yɨ', ayɨ' pi' enɨŋoɨ?” nurɨro
44023010	xɨxewia'mɨ' aya' wi' nɨrɨnowiea'ga wia'pɨ'nɨmeaarɨ'na' porisɨ' sea'yɨ e imo'nɨŋo Poromɨ mɨdɨmɨda'nɨ mɨmɨxeawia'mɨ' ninɨro'na' omɨ dɨdɨyimɨ' nero pɨkipɨ'rɨxɨnɨrɨ xegɨ' porisowamɨ sekaxɨ' re urowa'raiŋɨnigɨnɨ, “Soyɨ'ne' nɨwepɨ'nɨro eŋɨ' nea'nɨro ayo Poromɨ nura'pɨro negɨ' porisɨ' aŋɨ' riwa'mɨ na'nɨ nɨmea'mɨ yapɨ'poyɨ.” urowa'rai'a'na' awa xɨxenɨ o urɨ'ɨ'pa e egɨ'awixɨnɨ.
44023011	Poro sɨ'a' a'mɨ rɨxa wɨyimɨ a'rɨ'wɨyimɨ sa' weŋa'na' A'mɨna'o miwɨ'mɨda'nɨ nuro'napɨrɨ re urɨŋɨnigɨnɨ, “Joxɨ dɨŋɨ' sɨxɨ' i'neɨ. Jerusaremɨ tɨ'yo da'nɨ xwɨrɨxɨ' rɨmearɨ'na' joxɨ nionɨ na'nɨ ‘Sɨŋwɨ' e wɨnɨrɨ arɨ'a' e wirɨ eŋa'rɨnɨ.’ urarɨŋɨ'pa e'ma'yɨ'ya' aŋɨ' xwe' Romɨyo enɨ axɨ'pɨ urɨrɨ'a' eŋagɨ na'nɨ dɨŋɨ' sɨxɨ' i'neɨ.” urɨŋɨnigɨnɨ.
44023012	Wɨ'a'pɨ tɨ'nɨ Judayɨ' wi' Poro na'nɨ mekaxɨ' nɨmero'na' awa' ŋwɨ'a' nɨŋwɨra'rɨnɨro sɨ'ŋa' womɨ da'nɨ re rɨnɨgɨ'awixɨnɨ, “None iniɨgɨ' mɨnɨpa erane aiwa' mɨnɨpa erane ne'ra nurane Poromɨ pɨki'wae' da'nɨ a'mɨ nɨpaxɨ' imo'nanɨ'wa'rɨnɨ.” nɨrɨnɨro
44023013	— A'ma' mekaxɨ' nɨmero “Sɨ'ŋa' romɨ da'nɨ rarɨŋwɨnɨ.” rɨgɨ'a'wa a'ma' 40 wia'rɨ' mu'rogɨ'a'warɨnɨ.
44023014	E nemowa apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' a'mɨna'owa tɨ'nɨ tɨ'gɨ'e na'nɨ nuro yumɨ'i' re urɨgɨ'awixɨnɨ, “None awa' ŋwɨ'a' nɨŋwɨra'rɨnɨrane sɨ'ŋa' womɨ da'nɨ re rɨnɨ'wa'rɨnɨ, ‘Poromɨ sɨnɨ mɨpɨkipa nerane'na' aiwa' bɨ ai'wɨ' mɨmepaxɨ' imo'nɨŋwɨnɨ.’ Sɨ'ŋa' womɨ da'nɨ e rɨna'rɨ'wa' eŋagɨ na'nɨ
44023015	soyɨ'ne' tɨ'nɨ meba'owa tɨ'nɨ a'mɨ xwɨrɨxɨ' nɨwiro yarɨŋɨ' wiayanɨro'nɨŋɨ' nimo'nɨro porisɨ'yo sea'yɨ e wimo'nɨŋomɨ wa'ɨ' re urepea'rɨ'poyɨ, ‘Joxɨ none Poromɨ a'mɨ pi'ra'nɨŋɨ' yarɨŋɨ' wianɨ na'nɨ nɨmea'mɨ weapeɨ.’ urɨ'poyɨ. None omɨ nɨpɨkianɨ na'nɨ yumɨ'i' a'ya' ea'nanɨ'wɨnɨ. Poromɨ nɨmea'a nɨweapɨrɨ sɨnɨ aŋwɨ e mɨbɨpa eŋa'na' nɨpɨkianɨ'wa'rɨnɨ.” urɨgɨ'awixɨnɨ.
44023016	Poromɨ xexɨrɨ'mea'i'ya' niai'wo “Awa yumɨ'i' a'ya' ea'narɨŋoɨ.” rɨnarɨŋagɨ'a arɨ'a' nɨwirɨ porisowaya' aŋiwa'mɨ na'nɨ nurɨ nɨpa'wirɨ Poromɨ a'waŋɨ' urɨ'agɨ
44023017	o porisɨ' womɨ “Eɨnɨ.” nurɨrɨ re urɨŋɨnigɨnɨ, “I'wɨ' sɨkɨŋɨ' ro dɨxɨ' porisɨ' sea'yɨ e simo'nɨŋomɨ xwɨyɨ'a' wi' a'waŋɨ' urɨnɨ na'nɨ o tɨ'ŋɨ' e na'nɨ nipemea'mɨ uɨ.” urɨ'agɨ
44023018	o i'wɨ' sɨkɨŋomɨ nipemea'mɨ porisɨ' sea'yɨ e wimo'nɨŋo tɨ'ŋɨ' e na'nɨ nurɨ re urɨŋɨnigɨnɨ, “Poro, gwɨ' ŋweaŋo ‘Eɨnɨ.’ nɨnɨrɨrɨ re nɨrɨŋoɨ, ‘I'wɨ' sɨkɨŋɨ' ro xwɨyɨ'a' wi' dɨxɨ' sea'yɨ e simo'nɨŋomɨ urɨnɨ na'nɨ o tɨ'ŋɨ' e na'nɨ nipemea'mɨ uɨ.’ nɨrɨ'agɨ nipemea'mɨ barɨŋɨnɨ.” urɨ'agɨ
44023019	porisɨ'yo sea'yɨ e wimo'nɨŋo omɨ we'yo ɨ'a' nɨxɨrɨrɨ nɨmea'mɨ aigɨ' wi' e na'nɨ nurɨ aigɨ'pɨ nɨŋwea'ma'na' yarɨŋɨ' re wiŋɨnigɨnɨ, “Xwɨyɨ'a' joxɨ a'waŋɨ' nɨrɨrɨ'pɨ pi' xwɨyɨ'a'rɨnɨ?” urɨ'agɨ
44023020	o re urɨŋɨnigɨnɨ, “Judayɨ' xwɨyɨ'a' na' bɨnɨ sɨ'mɨ' e nɨta nuro'na' re rɨnɨ'awixɨnɨ, ‘Poromɨ a'mɨ mɨ'kɨ'pɨ na'nɨ yarɨŋɨ' bɨ wianɨ'nɨŋɨ' nimo'nɨrane porisɨ'yo sea'yɨ e wimo'nɨŋomɨ yapɨ' re ure'wapɨyi'wanɨgɨnɨ, “Wɨ'a'ri'na' joxɨ Poromɨ meba'owane xwɨrɨxɨ' a'mɨ bɨ umeanɨ'wa' na'nɨ nɨmea'mɨ weapɨ'ɨrɨxɨnɨ.” urɨ'wanɨgɨnɨ.’ rɨnɨ'awixɨnɨ.
44023021	A'ma' 40 wia'rɨ' mu'rogɨ'a'wa awa' ŋwɨ'a' nɨŋwɨra'rɨnɨro sɨ'ŋa' womɨ da'nɨ re rɨnɨ'awixɨnɨ, ‘Omɨ pɨki'wae' na'nɨ aiwa' mɨnɨpa erane iniɨgɨ' mɨnɨpa erane e'wanɨgɨnɨ.’ nɨrɨnɨro omɨ pɨkianɨro na'nɨ rɨxa yumɨ'i' a'ya' nea'nɨro ŋweaŋagɨ'a na'nɨ awa nurowa're'napɨro yarɨŋɨ' si'a'na' arɨ'a' mɨwipanɨ. Awa joxɨ rɨxa re ura'na', ‘Wɨ'a'ri'na' nionɨ Poromɨ soyɨ'ne' tɨ'ŋɨ' e na'nɨ ananɨ nɨmea'mɨ weapɨmɨ'a'rɨnɨ.’ ura'na' na'nɨ xɨxenɨ nɨrɨna'rɨro wenɨŋɨ' nero ŋweaŋoɨ.” urɨ'agɨ
44023022	porisɨ' sea'yɨ e imo'nɨŋo i'wɨ' sɨkɨŋomɨ arɨ'a' jɨyikɨ' norɨ re urowa'rɨŋɨnigɨnɨ, “Xwɨyɨ'a' joxɨ repɨyɨ' nɨnirɨ a'waŋɨ' nɨrɨ'ɨ'pɨ na'nɨ a'ma' womɨ ai' ‘Nionɨ omɨ e urɨ'ɨnɨ.’ murɨpanɨ.” urowa'rɨŋɨnigɨnɨ.
44023023	Porisɨ' sea'yɨ e imo'nɨŋo xegɨ' porisɨ' a'mɨna' imo'nɨgɨ'a'yɨ' wau'mɨ “Eɨnɨ.” nurɨrɨ re urɨŋɨnigɨnɨ, “Awagwi' porisɨ' e'ɨ' tɨ'nɨ mɨxɨ' yarɨgɨ'a'yɨ' 200 apimɨ ‘Nikɨ'nɨrɨ ŋwea'poyɨ.’ urɨri osɨ'yo nɨŋwea'ma'na' mɨxɨ' yarɨgɨ'a'yɨ' 70 apimɨ ‘Nikɨ'nɨrɨ ŋwea'poyɨ.’ urɨri wa'kwɨrɨxa' tɨ'nɨ mɨxɨ' yarɨgɨ'a'yɨ' 200 apimɨ ‘Nikɨ'nɨrɨ ŋwea'poyɨ.’ urɨri nema'na' rɨxa a'rɨ'wɨyimɨ 9:00 p.m. imo'na'na' aŋɨ' yoɨ' Sisariayɨ rɨnɨŋɨ'pimɨ na'nɨ upɨ'rɨ na'nɨ awi' eaa'rɨ'piyɨ.
44023024	Osɨ' wi' enɨ Poro sea'yɨ e e'ɨ' nɨŋwea'ma'na' unɨ na'nɨ nɨmeari omɨ e'ɨ' numi'ga nuro pɨrimia' Piriso tɨ'ŋɨ' e wa'rɨ'poyɨ.” nurɨrɨ
44023025	payɨ' re rɨnɨŋɨ' wɨna'nɨŋɨ' rɨ'wamɨŋɨ' eaŋɨnigɨnɨ,
44023026	“Nionɨ Kirodiasɨ Risiasonɨ payɨ' rɨna pɨrimia' Pirisoxɨ tɨ'ŋɨ' e na'nɨ nearɨ wɨ're'naparɨŋɨnɨ. Negɨ' a'mɨna' sea'yɨ e imo'nɨŋoxɨ nionɨ yayɨ' bɨ osimɨnɨ.
44023027	Judayɨ' a'ma' romɨ ɨ'a' nɨxɨrɨro rɨxa nɨpɨkianɨro yarɨŋagɨ'a nionɨ arɨ'a' ‘Romɨyɨ' worɨnɨ.’ nɨwirɨ'na' gɨ' sɨmɨŋɨ' ni'narɨgɨ'a'yɨ' tɨ'nɨ mɨ'rɨ' nurane omɨ e'ɨ' umi'nɨŋwanigɨnɨ.
44023028	Nionɨ omɨ uxekwɨ'moarɨgɨ'a'pɨ mɨ'kɨ'pɨ na'nɨ nɨjɨ'a' imo'nɨmɨ na'nɨ wigɨ' Judayɨ' meba'owa xwɨyɨ'a' imɨxarɨgɨ'e na'nɨ nɨmea'mɨ nurɨ aiwɨ
44023029	omɨ xwɨyɨ'a' nuxekwɨ'moro'na' none pɨkipaxɨ' bɨ urɨro gwɨ' yipaxɨ' bɨ urɨro mɨyarɨŋagɨ'a nɨwɨnɨrɨ xwɨyɨ'a' wigɨ' ŋwɨ' ikaxɨ' ea'nɨŋɨ'pimɨ da'nɨ wiwanɨŋɨ'yɨ' mɨxɨ' rɨnarɨgɨ'a'pɨ na'nɨnɨ uxekwɨ'moarɨŋagɨ'a wɨnɨŋanigɨnɨ.
44023030	A'ma' wo nɨbɨrɨ a'waŋɨ' re nɨra'na', ‘Judayɨ' Poromɨ pɨkianɨro na'nɨ yumɨ'i' mekaxɨ' mearɨŋoɨ.’ nɨra'na' nionɨ sɨnɨ me' omɨ joxɨ tɨ'ŋɨ' e na'nɨ nɨwiowa're'napɨrɨ a'ma' omɨ uxekwɨ'moarɨgɨ'a'yo sekaxɨ' re urɨ'anigɨnɨ, ‘Nuro pɨrimia'oya' sɨŋwɨ' anɨŋe da'nɨ uxekwɨ'mo'ɨ'rɨxɨnɨ.’ urɨ'anigɨnɨ. Ayɨ' xwɨyɨ'a' rɨxa apɨrɨnɨ.”
44023031	Porisowa wigɨ' sea'yɨ e wimo'nɨŋo sekaxɨ' urɨ'ɨ'pa axɨ'pɨ nero a'rɨ'wɨyimɨ Poromɨ nɨme'ra nuro aŋɨ' yoɨ' Adipatɨrisɨyɨ rɨnɨŋɨ'pimɨ nɨre'moro
44023032	rɨxa wɨ'a' o'na'na' porisɨ' sɨkwɨ' tɨ'nɨ warɨgɨ'a'wa xe osɨ'yo nɨŋwea'ma'na' mɨxɨ' yarɨgɨ'a'wa Poromɨ ananɨ re da'nɨ nɨme'ra ou'poyɨnɨrɨ pɨ'nɨ nɨwia'rɨmɨ a'mɨ wigɨ' porisɨ' aŋiwa'mɨ na'nɨ u'agɨ'a
44023033	awa nɨme'ra nuro rɨxa Sisariayo nɨre'moro pɨrimia'o tɨ'ŋɨ' e na'nɨ nuro payɨ' mɨnɨ nɨwiro Poromɨ enɨ xɨ'o tɨ'ŋɨ' e nɨwa'rɨro'na' “Ayɨ' rorɨnɨ.” urɨ'agɨ'a
44023034	pɨrimia'o payɨ'na nura'pɨrɨ rɨxa ɨ'a' nɨro'ma'na' “Ro a'ma' nionɨ umeŋweaŋa'yo da'ŋɨ' worɨ'anɨ? Mɨ da'ŋorɨ'anɨ?” nɨyaiwirɨ Poromɨ yarɨŋɨ' re wiŋɨnigɨnɨ, “Pɨropenɨsɨ' gɨyo da'ŋoxɨrɨnɨ?” urɨ'agɨ Poro “Sirisia pɨropenɨsɨ'yo da'ŋonɨrɨnɨ.” urɨ'agɨ
44023035	o re urɨŋɨnigɨnɨ, “Ananɨrɨnɨ. A'ma' joxɨ rɨxekwɨ'moarɨgɨ'a'yɨ' re'mo'napa'na' dɨxɨ' xwɨrɨxɨ' arɨ'a' simɨ'a'rɨnɨ.” nurɨrɨ wamɨ sekaxɨ' re urɨŋɨnigɨnɨ, “Omɨ gapɨmanɨ' aŋɨ' mɨxɨ' ina'yɨ' Xeroto mɨragiwa'mɨ nɨŋwɨra'rɨro meŋwea'poyɨ.” urɨŋɨnigɨnɨ.
44024001	Rɨxa sɨ'a' we' wu' o'ra'na' apaxɨ'pa'nɨŋɨ' imo'nɨŋɨ' xwe'o, Ananiaso tɨ'nɨ Judayɨ' meba' imo'nɨgɨ'a'yɨ' wa tɨ'nɨ a'ma' womɨ —O xwɨrɨxɨ' nero'na' xwɨyɨ'a' wurɨyarɨŋɨ' worɨnɨ. O xegɨ' yoɨ' Tetarasorɨnɨ. Omɨ nɨwirɨmea'mɨ Sisaria na'nɨ nɨwero pɨrimia'omɨ nɨwi'mearo xwɨyɨ'a' Poromɨ xwɨrɨxɨ' umeanɨro na'nɨpɨ urɨ'agɨ
44024002	Poromɨ “Eɨnɨ.” nurɨro o rɨxa ba'na' Tetaraso Poromɨ nuxekwɨ'morɨ'na' pɨrimia'omɨ re urɨŋɨnigɨnɨ, “Negɨ' a'mɨna' awiaxɨ' sea'yɨ e imo'nɨŋɨ' Pirisoxɨnɨ, joxɨ neameŋweaŋagɨ na'nɨ nene mɨxɨ' bɨ minɨ' kikiɨ'a'nɨ ŋweaŋa'na' xwiogwɨ' rɨxa obaxɨ' pwe'ɨnigɨnɨ. Joxɨ dɨŋɨ' pi'ra'nɨŋɨ' neŋwɨperɨ nɨneameŋwearɨ'na' amɨpi' eŋi'na' da'nɨ nɨpɨkwɨnɨ mimo'nɨŋɨ'pɨ dɨŋɨ' joxɨya' tɨ'nɨ gwɨ' axɨ'ri' imo'nɨŋwae'ne neaeyi'roiarɨŋagɨ na'nɨ agwɨ rɨxa naŋɨ' nimo'ga warɨŋwɨnɨ.
44024003	Negɨ' aŋɨ' gɨmɨ gɨmɨ apɨ nɨpɨnɨ e neaiarɨŋo, ayɨ' joxɨnɨ eŋagɨ na'nɨ nene nɨjɨ'a'rɨnɨ. Ayɨna'nɨ yayɨ' tɨ'nɨ rɨrarɨŋwɨnɨ.
44024004	E nerɨ aiwɨ nionɨ aya' wi' a'xe'ma' sia'ra'na' anɨŋɨ' sinɨnɨgɨnɨrɨ joxɨ neaiiŋɨ'pɨ na'nɨ aya' wi' rɨrɨmɨme'ɨnɨ. Sa waunɨ' rɨxɨŋɨ' rɨpɨnɨ orɨrɨmɨnɨ, ‘Joxɨ aya' nɨnearɨmɨxɨrɨ pɨ'ne' bɨ onɨrɨ'poyɨnɨrɨ sɨŋwɨ' neaneɨ.’ orɨrɨmɨnɨ.
44024005	A'ma' Poroyɨ rɨnɨŋɨ' royɨ' sɨ'wi' arɨ'kio'nɨŋɨ' neaika'rarɨŋorɨnɨ. Negɨ' Judayɨ' xwɨ'a' nɨyonɨ ŋweagɨ'a'yo mɨxɨ' e'pɨ'mɨxamoarɨŋorɨnɨ. Negɨ' a'ma' arɨ'owa nɨneai'wapɨya bɨgɨ'a'pɨ arɨ'a' nikeamoro yoɨ' sɨŋɨ' Nasaretene nɨrɨnɨro kumɨxɨnayi'ɨ'a'pɨ, ayɨ' o mɨ'kɨ' ikiŋɨ'rɨnɨ.
44024006	Negɨ' aŋɨ' rɨdɨyowa' yarɨŋwa'iwa' ai' xo'ro'rɨ' emɨnɨrɨ yarɨŋagɨ nɨwɨnɨrane'na' ɨ'a' xɨrɨŋwanigɨnɨ. [Negɨ' ŋwɨ' ikaxɨ' eanɨŋɨ'pɨ rɨnɨŋɨ'pa xwɨrɨxɨ' oumeaneyɨnɨrane ɨ'a' xɨrɨ'agwɨ aiwɨ
44024007	porisɨ' sea'yɨ e imo'nɨŋɨ' Risiasoyɨ rɨnɨŋo mɨxɨ' nimo'nɨmɨ nɨbɨrɨ eŋɨ' nea'nɨrɨ omɨ xɨ'o nɨneara'pɨwerɨ
44024008	sekaxɨ' re nearɨŋɨnigɨnɨ, ‘A'ma' romɨ xwɨrɨxɨ' umeanɨrɨ e'ɨ'a'yɨ'ne' pɨrimia'o sɨŋwɨ' tɨ'ŋɨ' e da'nɨ ume'ɨ'rɨxɨnɨ.’ nearowa'rɨ'agɨ na'nɨ barɨŋwɨnɨ.] Ayɨna'nɨ amɨpi' none rɨrarɨŋwa'pɨ na'nɨ xewanɨŋoxɨ yarɨŋɨ' nɨwia nurɨŋɨ'pimɨ da'nɨ ananɨ none uxekwɨ'moarɨŋwa'pɨ na'nɨ xɨxenɨ nɨjɨ'a' imo'nɨrɨ'ɨnɨ.” Tetaraso e nurɨrɨ
44024009	Judayowa enɨ Poromɨ nuxekwɨ'moro pɨrimia'omɨ re urɨgɨ'awixɨnɨ, “Amɨpi' Poro na'nɨ rɨrɨ'ɨ'pɨ neparɨnɨ.” urɨgɨ'awixɨnɨ.
44024010	Pɨrimia'o Poro rɨxa xwɨyɨ'a' orɨnɨrɨ nɨkɨnɨmo'nɨrɨ sɨŋwɨ' wɨna'na' Poro re urɨŋɨnigɨnɨ, “Joxɨ a'ma' gwɨ' rɨri'mɨ nɨmeŋwearɨ xwɨrɨxɨ' nɨmea'mɨ bayi'ɨ'a'yo arɨ'a' nɨwie'ra warɨ'na' xwiogwɨ' obaxɨ' rɨmu'roŋoxɨ eŋagɨ na'nɨ nionɨ nɨjɨ'a'rɨnɨ. Ayɨna'nɨ joxɨya' sɨŋwɨ'yo da'nɨ xwɨyɨ'a' wa'kwi'nɨmɨ na'nɨ nɨrɨrɨ'na' ‘Ayɨ' ananɨrɨnɨ.’ nɨyaiwirɨ yayɨ' ninarɨnɨ.
44024011	A'ma' rowa re rɨrɨpaxɨ'rɨnɨ, ‘O Gorɨxomɨ yayɨ' wimɨnɨrɨ na'nɨ Jerusaremɨyo re'moŋe da'nɨ sɨ'a' aya' wi' marɨ'a'ɨ, we' wu'kau' sɨkwɨ' wau'nɨ wo'rɨ'ɨnigɨnɨ.’ rɨrɨpaxɨ'rɨnɨ.
44024012	Nionɨ aŋɨ' rɨdɨyowa' yarɨgɨ'iwa'mɨ da'nɨranɨ, rotu' aŋɨ'yo da'nɨranɨ, aŋɨ' apimɨ wi' e da'nɨranɨ, wa tɨ'nɨ xwɨyɨ'a' mɨxɨ' rɨnarɨŋagɨ sɨŋwɨ' nɨnanɨro mɨxɨ' e'pɨ'mɨxamoarɨŋagɨ nɨnanɨro megɨ'awixɨnɨ.
44024013	Agwɨ nɨxekwɨ'moarɨgɨ'a' reŋɨ'pɨyɨ' pɨrimia'oxɨ ‘Nepaxɨnɨ.’ yaiwirɨ na'nɨ enɨ mɨ'kɨ' bɨ sɨwa' sipaxɨ' mimo'nɨŋoɨ.
44024014	E nerɨ ai' awa rɨrɨ'a' rɨpɨnɨ, ayɨ' neparɨnɨ. Nionɨ Ŋwɨ'a' negɨ' arɨ'owa xɨdagɨ'omɨ nuxɨ'dɨrɨ'na' O'ɨ' Gorɨxomɨ xɨ'darɨgɨ'a'yiyɨ rɨnɨŋɨ'yimɨ da'nɨ xɨ'darɨŋa'rɨnɨ. A'ma' o'ɨ' ayimɨ xɨ'darɨgɨ'a'yɨ' na'nɨ awa re rarɨgɨ'a'rɨnɨ, ‘Negɨ' arɨ'owa nɨneai'wapɨya bɨgɨ'a'pɨ arɨ'a' nikeamoro pɨ'nɨ wia'rɨgɨ'a'rɨnɨ.’ rarɨŋagɨ'a ai' nionɨ sɨnɨ amɨpi' negɨ' ŋwɨ' ikaxɨ' Moseso nɨrɨrɨ eaŋɨ'pɨ tɨ'nɨ xɨxenɨ imo'nɨŋɨ'pimɨ dɨŋɨ' wɨkwɨ'rorɨ amɨpi' wɨ'a' ro'kiamoagɨ'a'wa nɨrɨro eagɨ'a'pimɨ dɨŋɨ' wɨkwɨ'rorɨ eŋɨnɨ.
44024015	‘A'ma' pegɨ'a'yɨ' nɨ'nɨ we' ro'nɨgɨ'a'yɨ'ranɨ, uyɨ'niɨ' egɨ'a'yɨ'ranɨ, nɨ'nɨ a'mɨ nɨwia'pɨ'nɨmeapɨ'rɨ'a'rɨnɨ.’ nɨyaiwirɨ Gorɨxomɨ dɨŋɨ' ukɨkayoŋɨnɨ. Wiwanɨŋowa enɨ axɨ'pɨ e nɨyaiwiro dɨŋɨ' ukɨkayoŋoɨ.
44024016	Nionɨ dɨŋɨ' e nɨyaiwirɨ nukɨkayorɨ na'nɨ Gorɨxoya' sɨŋwɨ'yo da'nɨranɨ, a'ma'ya' sɨŋwɨ'yo da'nɨranɨ, pi' pi' nerɨ'na' aya' sɨpi' mɨnipa oenɨrɨ anɨŋɨ' minɨ' we' nɨro'nɨrɨ oemɨnɨrɨ yarɨŋa'rɨnɨ.
44024017	Wi' e emeaga'onɨ xwiogwɨ' wi' rɨxa nɨmu'ro'ɨ'mɨ a'mɨ gɨ' aŋɨ' e na'nɨ nɨbɨrɨ nɨgwɨ' bɨ gɨ' a'ma' gwɨ' axɨ'ri' imo'nɨgɨ'a'yɨ'ya' uyi'peayɨ'yo mɨnɨ wirɨ Gorɨxo na'nɨ rɨdɨyowa' nɨwiirɨ e'ɨmɨgɨnɨrɨ nɨmea'mɨ nɨbɨrɨ
44024018	rɨxa xwɨraimɨmɨ' ninɨŋɨ'pɨ anɨpa' e'wɨnɨgɨnɨrɨ yarɨŋwa'pɨ nɨya'rɨma'na' aŋɨ' rɨdɨyowa' yarɨŋwa'iwa'mɨ nɨpa'wirɨ e e'ɨmɨgɨnɨrɨ bɨŋa'pɨ yarɨ'na' ayɨ' sɨŋwɨ' nanɨmeagɨ'awixɨnɨ. Sɨŋwɨ' nanɨmea'a'na' nionɨ a'ma' aya' wi' tɨ'nɨ epɨ'royɨ' nerɨ sɨmɨmia'kwɨ' me' aga kikiɨ'a' yarɨŋagɨ ai' Judayɨ' Esia pɨropenɨsɨ'yo da'ŋɨ' wi'
44024019	— Ayɨ' nionɨ na'nɨ xwɨyɨ'a' bɨ tɨ'gɨ'a'yɨ' eŋa'na'yɨ', nɨbɨro joxɨya' sɨŋwɨ' tɨ'ŋɨ' re da'nɨ nɨnɨxekwɨ'moro sɨŋwɨrɨyɨ', naŋɨ' imo'nɨmɨnɨrɨ e'ɨ'rɨnɨ.
44024020	Ayɨ' joxɨ tɨ'ŋɨ' re mɨbɨpa e'agɨ'a na'nɨ nionɨ Jerusaremɨyo meba'owa awi' ea'nɨgɨ'e da'nɨ xwɨrɨxɨ' nɨnɨmero'na' xwɨrɨxɨ' na'pɨ sɨŋwɨ' wɨnɨgɨ'a'pɨ na'nɨ re rogɨ'a' rowa wiwanɨŋowa a'waŋɨ' ‘Na' ripɨrɨnɨ.’ orɨrɨ'poyɨ.
44024021	Mepa oeŋwɨrɨyɨ', awa Jerusaremɨyo da'nɨ xwɨrɨxɨ' nɨmearɨ'na' xwɨyɨ'a' nionɨ i'mɨ' tɨ'nɨ re urɨŋa' rɨpɨnɨ ‘Nionɨ “A'ma' pegɨ'a'yɨ' a'mɨ wia'pɨ'nɨmeapɨ'rɨ'a'rɨnɨ.” nɨyaiwirɨ kɨkayoŋagɨ na'nɨ agwɨ soyɨ'ne' xwɨrɨxɨ' nɨmearɨŋoɨ.’ urɨŋa' apɨnɨ na'nɨ joxɨya' sɨŋwɨ' tɨ'ŋɨ' e da'nɨ nɨxekwɨ'mopaxɨ'rɨnɨ.”
44024022	Poro e urɨ'agɨ ai' pɨrimia' Piriso a'ma' O'ɨ' Gorɨxo Tɨ'a'mɨnɨyɨ rɨnɨŋɨ'yimɨ xɨ'darɨgɨ'a'yɨ' na'nɨ bɨ nɨjɨ'a' imo'nɨ'ɨ' eŋagɨ na'nɨ sɨ'a' xwɨrɨxɨ' pi'ra'nɨŋɨ' wimɨxɨnɨ'a'yi na'nɨ na' jɨ'e nɨta nurɨ re urɨŋɨnigɨnɨ, “Porisɨ' sea'yɨ e imo'nɨŋo, Risiaso weapa'na' segɨ' xwɨrɨxɨ' pi'ra'nɨŋɨ' seaimɨxɨyimɨ'a'rɨnɨ.” nurɨrɨ
44024023	porisɨ' Poromɨ awi' mearoarɨŋomɨ re urɨŋɨnigɨnɨ, “Joxɨ omɨ awi' nɨmearorɨ aiwɨ gwɨ'nɨ mɨya'rɨpa e'ɨrɨxɨnɨ. Xe erɨrɨ'o' eme'wɨnɨgɨnɨ. Xegɨ' nɨkumɨxɨnɨrɨ emearɨgɨ'a'yɨ' omɨ arɨra' wianɨro ba'na'yɨ', pɨ'rɨ' murakipanɨ.” urɨŋɨnigɨnɨ.
44024024	Sɨ'a' wi' rɨxa no'rɨma'na' eŋa'na' Piriso tɨ'nɨ xiepi' Dɨrusirai' —I' Judayɨ' apɨxɨ' wi'rɨnɨ. I' tɨ'nɨ i'pau' Poromɨ awi' mearogɨ'e nɨre'mori “A'ma' wa omɨ nɨmea'mɨ obɨ'poyɨ.” nurɨrɨ Poro rɨxa nɨbɨrɨ “Kiraisɨ Jisasomɨ dɨŋɨ' nɨwɨkwɨ'rorɨ'na', ayɨ' apɨrɨnɨ.” repɨyɨ' nɨwie'ra warɨŋagɨ arɨ'a' wiarɨ'na'
44024025	o “We' ro'nɨŋɨ' nerɨ'na', ayɨ' apɨrɨnɨ.” urɨrɨ “Nɨpɨ'rea'nɨrɨ nerɨ'na', ayɨ' apɨrɨnɨ.” urɨrɨ “Gorɨxo a'ma' nɨyonɨ mi' o'mo'mɨxɨmɨ' nerɨ'na', ayɨ' apɨrɨnɨ.” urɨrɨ yarɨ'na' Piriso rɨxa wa'yɨ' winɨ'agɨ re urɨŋɨnigɨnɨ, “Joxɨ a'mɨ awi' rɨmearoarɨgɨ'e na'nɨ uɨ. Rɨ'we'na' nionɨ a'mɨ ananɨ arɨ'a' simɨ'a na'nɨ nɨnimo'nɨrɨ'na' ‘Eɨnɨ.’ rɨrɨmɨ'a'rɨnɨ.” nura'rɨmɨ
44024026	nɨŋwearɨ'na' Poro nɨgwɨ' bɨ oniapɨnɨrɨ dɨŋɨ' e nukɨkayorɨ wai'nɨ' wai'na' re yayagɨ'rɨnɨ. “A'ma' wa Poromɨ nɨwirɨmea'mɨ obɨ'poyɨ.” nurɨrɨ Poro ba'na' o tɨ'nɨ xwɨyɨ'a' rɨnayagɨ'i'rɨnɨ.
44024027	E yayarɨ'na' xwiogwɨ' wau' rɨxa pwe'a'na' a'ma' sɨŋɨ' wo, xegɨ' yoɨ' Posiasɨ Pesɨtasoyɨ rɨnɨŋo pɨrimia'o nimo'nɨrɨ Piriso imo'nɨŋɨ'pɨ ura'pa'na' Piriso re eŋɨnigɨnɨ. Judayɨ' nionɨ na'nɨ yayɨ' owinɨ'poyɨnɨrɨ wi'wapɨyimɨnɨrɨ na'nɨ Poro xe gwɨ' oŋweanɨrɨ wa'rɨŋɨnigɨnɨ.
44025001	Pesɨtaso, pɨrimia' sɨŋɨ' imo'nɨŋo pɨropenɨsɨ' o meŋweanɨ'yo nɨre'mo'ma'na' rɨxa sɨ'a' wɨyau' wɨyi o'ra'na' aŋɨ' Sisaria rɨnɨŋɨ'pimɨ pɨ'nɨ nɨwia'rɨmɨ Jerusaremɨ na'nɨ nɨyirɨ re'mo'a'na'
44025002	apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' wigɨ' sea'yɨ e wimo'nɨgɨ'a'wa tɨ'nɨ omɨ nɨwi'mearo Poro na'nɨ a'waŋɨ' nurɨro'na' nuxekwɨ'moayiro awayinɨ rɨxɨŋɨ' re urɨgɨ'awixɨnɨ,
44025003	“Poromɨ negɨ' neaimo'narɨŋɨ'pɨ wianɨ na'nɨ ananɨ ‘Oyɨ!’ nearɨre'ɨnɨ? ‘Poromɨ Jerusaremɨ tɨ'ŋɨ' re na'nɨ wa nɨmea'mɨ yapɨ'ɨ'rɨxɨnɨ.’ neaimo'narɨnɨ.” nurɨro ayɨ' i'nɨmɨ “O'ɨ' e a'ya' nea'nɨrane pɨki'wanɨgɨnɨ.” nɨyaiwiro e urɨ'agɨ'a aiwɨ
44025004	Pesɨtaso re urɨŋɨnigɨnɨ, “Poro sɨnɨ Sisaria gwɨ' ŋweanɨ. Niɨwanɨŋonɨ e na'nɨ umɨ'a na'nɨ aŋwɨ e imo'nɨnɨ.
44025005	Ayɨna'nɨ segɨ' Judayɨ'ne' sea'yɨ e seaimo'nɨgɨ'a'wa nionɨ tɨ'nɨ nawi'nɨ u'wanɨgɨnɨ. A'ma' o ɨ'wɨ' seaika'rɨŋo eŋa'na'yɨ', ananɨ xwɨyɨ'a' umearɨpɨ'rɨnɨ.” urɨŋɨnigɨnɨ.
44025006	Pɨrimia' Pesɨtaso e nurɨ'nɨrɨ'na' sɨ'a' we' wu'kau'ranɨ, we' wɨ'u'mɨ da'ŋɨ' wau' woranɨ, sɨnɨ mɨmu'roŋa'na' Jerusaremɨ pɨ'nɨ nɨwia'rɨmɨ Sisaria na'nɨ nɨwerɨ e nɨre'morɨ sa' weŋo wɨ'a'pɨ tɨ'nɨ sia' i'kwiaŋwɨ' xwɨrɨxɨ' mearɨgɨ'a'namɨ e'ɨ' nɨŋwea'ma'na' sekaxɨ' re urowa'rɨŋɨnigɨnɨ, “Poromɨ nɨwirɨmea'mɨ bɨ'poyɨ.” urowa'ra'na'
44025007	wa nuro Poromɨ nɨmea'mɨ ba'na' Judayɨ' Jerusaremɨ da'nɨ weapɨ'a'yɨ' Poromɨ mɨdɨmɨda'nɨ nɨro'wapɨma'na' xwɨyɨ'a' mɨwa'kwi'nɨpaxɨ' imo'nɨŋɨ' aya' wi' nuxekwɨ'moayiro aiwɨ Pɨrimia'o “Neparɨnɨ.” yaiwinɨ na'nɨ mɨ'kɨ' bɨ sɨwa' wipaxɨ' mimo'nɨpa egɨ'awixɨnɨ.
44025008	E yarɨ'na' Poro xwɨyɨ'a' owa'kwi'nɨmɨnɨrɨ nurɨrɨ re urɨŋɨnigɨnɨ, “Nionɨ negɨ' Judayɨ' ŋwɨ' ikaxɨ' ea'nɨŋɨ'pɨ bɨ pɨ'rɨ' mɨwiai'ki' erɨ rɨdɨyowa' yarɨgɨ'iwa'mɨ enɨ xo'ro'rɨ' bɨ me' erɨ Romɨyɨ' mɨxɨ' ina'yɨ' Sisaomɨ enɨ sɨpi' bɨ mɨwika'rɨ' erɨ eŋa'rɨnɨ.” urɨ'agɨ ai
44025009	pɨrimia' Pesɨtaso Judayɨ' xɨ'o na'nɨ yayɨ' owinɨ'poyɨnɨrɨ Poromɨ re urɨŋɨnigɨnɨ, “Nionɨ dɨxɨ' xwɨrɨxɨ' Jerusaremɨ da'nɨ arɨ'a' sirɨ xwɨyɨ'a' awa rɨxekwɨ'moarɨgɨ'a'pɨ eyeyi'ro'mɨ' erɨ emɨ'a na'nɨ ‘E na'nɨ ananɨ oumɨnɨ.’ rɨsimo'narɨnɨ?” urɨ'agɨ ai'
44025010	Poro re urɨŋɨnigɨnɨ, “Sia' i'kwiaŋwɨ' xwɨrɨxɨ' mearɨgɨ'a' Sisaoya' maŋɨ'yo da'nɨ imɨxa'rɨnɨŋɨ' rɨnamɨ da'nɨ xwɨrɨxɨ' nɨnɨmepaxɨ' imo'nɨŋe rɨxa re roŋɨnɨ. Ayɨ' wi' e da'nɨ xwɨrɨxɨ' ananɨ nɨmepaxɨ' mimo'nɨnɨ. Joxɨ nɨjɨ'a'rɨnɨ. Nionɨ gɨ' Judayo ɨ'wɨ' bɨ mɨwika'rɨŋanigɨnɨ.
44025011	Ɨ'wɨ' erɨ sɨpi' imo'nɨŋɨ' nɨpɨkipaxɨ'pɨ bɨ erɨ eŋa'onɨ eŋa'na'yɨ', ‘Mɨnɨpɨkipanɨ.’ rɨpaxonɨmanɨ. E nerɨ ai' awa xwɨrɨxɨ' nɨmearɨgɨ'a'pɨ mɨ'kɨ' mayɨ' imo'nɨŋa'na'yɨ', a'ma' wo awa omɨ wigɨ' dɨŋɨ' tɨ'nɨ owi'poyɨnɨrɨ mɨnɨ nɨwipaxɨ' mimo'nɨnɨ. Ayɨna'nɨ yarɨŋɨ' re osimɨnɨ, ‘Mɨxɨ' ina'yɨ' Sisao xewanɨŋo nɨgɨ' xwɨrɨxɨ' arɨ'a' ni'wɨnɨgɨnɨ.’ nimo'narɨnɨ.” urɨ'agɨ
44025012	pɨrimia' Pesɨtaso xegɨ' gapɨmanɨ' yarɨŋɨ' wiemeanɨ'a na'nɨ i'nɨmɨ wurɨ'nɨgɨ'a' wa tɨ'nɨ xwɨyɨ'a' nɨrɨnɨma'na' re urɨŋɨnigɨnɨ, “Joxɨ ‘Sisao arɨ'a' ni'wɨnɨgɨnɨ.’ rɨ'ɨ'yɨ' na'nɨ o tɨ'ŋɨ' e na'nɨ rɨrowa'ranɨ'wa'rɨnɨ.” urɨŋɨnigɨnɨ.
44025013	Rɨxa sɨ'a' wi' o'rɨ'ɨ'mɨ eŋa'na' Judayɨ'ya' mɨxɨ' ina'yɨ' wo —O xegɨ' yoɨ' Agɨripaoyɨ rɨnɨŋorɨnɨ. O tɨ'nɨ xexɨrɨ'mea'i' Benaisi' tɨ'nɨ i'pau' pɨrimia' sɨŋɨ' Pesɨtasomɨ yayɨ' owiaiyɨnɨrɨ Sisaria na'nɨ nɨbɨri e neri
44025014	sɨ'a' obaxɨ' e ŋweaŋa'na' pɨrimia' Pesɨtaso xwɨrɨxɨ' Poroya' na'nɨ mɨxɨ' ina'yɨ' Agɨripaomɨ a'waŋɨ' nurɨrɨ re urɨŋɨnigɨnɨ, “A'ma' wo, Piriso gwɨ' ŋwɨra'rago ŋweanɨ.
44025015	Nionɨ Jerusaremɨyo na'nɨ nurɨ urɨ'nɨŋa'na' apaxɨ'pa'nɨŋɨ' imo'nɨgɨ'a' xwe'owa tɨ'nɨ Judayɨ' wigɨ' meba'owa tɨ'nɨ omɨ xwɨyɨ'a' nuxekwɨ'moro re nɨrɨgɨ'awixɨnɨ, ‘Joxɨ omɨ “Nepa sɨpi' ayɨkwɨ' mɨwika'rɨŋoxɨrɨnɨ.” nurɨrɨ negɨ' neaimo'narɨŋɨ'pɨ wianɨ na'nɨ neaiapeɨ.’ nɨrɨ'agɨ'a ai'
44025016	nionɨ awamɨ re urɨŋanigɨnɨ, ‘Romɨyene re yarɨŋwa'manɨ. A'ma' xɨ'omɨ uxekwɨ'moarɨgɨ'a'yɨ' tɨ'nɨ sɨnɨ nawi'nɨ axɨ' e awi' nea'nɨro omɨ xwɨyɨ'a' ayɨ' uxekwɨ'moarɨgɨ'a'pɨ na'nɨ wa'kwi'nɨmɨnɨrɨ sɨnɨ mɨrɨpa eŋa'na' ami'na' a'ma' wigɨ' wimo'narɨŋɨ'pɨ xe owi'poyɨnɨrɨ wiarɨŋwa'manɨ.’ urɨŋanigɨnɨ.
44025017	Ayɨna'nɨ awa re na'nɨ nɨweapɨro awi' ea'na'na' nionɨ sɨnɨ me' wɨ'a'pɨ tɨ'nɨ xwɨrɨxɨ' na'nɨ sia' i'kwiaŋwɨ'namɨ e'ɨ' nɨŋwea'ma'na' wamɨ re urɨŋanigɨnɨ, ‘A'ma' omɨ nɨwirɨmea'mɨ bɨ'poyɨ.’ urɨ'agɨ
44025018	omɨ nɨmea'mɨ ba'na' uxekwɨ'moarɨgɨ'a'wa e'ɨ' nɨroro nuxekwɨ'moro'na' ɨ'wɨ' mɨwa'kwi'nɨpaxɨ' imo'nɨŋɨ' nionɨ ‘Apɨ na'nɨ uxekwɨ'mopɨ'rɨre'oɨ?’ yaiwiŋa'pɨ na'nɨ muxekwɨ'mo' nero
44025019	sa wigɨ' ŋwɨ'a' imo'nɨŋɨ'pɨ nɨme'pero ‘Apɨ nerɨ'na' apɨ nerɨ'na', ayɨ' ananɨrɨnɨ.’ rɨnarɨgɨ'a'pɨ na'nɨ mɨxɨ' rɨnɨro a'ma' pɨyɨ' wo Jisasoyɨ rɨnɨŋo —O na'nɨ Poro ‘Sɨnɨ sɨŋɨ' ŋweanɨ.’ rarɨŋorɨnɨ. O na'nɨ mɨxɨ' rɨnɨro egɨ'awixɨnɨ.
44025020	E yarɨŋagɨ'a nɨwɨnɨrɨ nionɨ re yaiwiŋanigɨnɨ, ‘Xwɨrɨxɨ' na'pɨ nɨjɨ'a' imo'nɨmɨ na'nɨ arɨge nerɨ pi'ra'nɨŋɨ' yarɨŋɨ' wiayimɨnɨre'ɨnɨ?’ nɨyaiwirɨ dɨŋɨ' ududɨ' ninarɨŋagɨ na'nɨ omɨ re urɨŋanigɨnɨ, ‘Nionɨ dɨxɨ' xwɨrɨxɨ' Jerusaremɨ da'nɨ arɨ'a' sirɨ xwɨyɨ'a' awa rɨxekwɨ'moarɨgɨ'a'pɨ eyeyi'ro'mɨ' erɨ emɨ'a na'nɨ “E na'nɨ ananɨ oyimɨnɨ.” rɨsimo'narɨnɨ?’ urɨ'agɨ ai'
44025021	Poro yarɨŋɨ' re niŋɨnigɨnɨ, ‘ “Mɨxɨ' ina'yɨ' Sisao xewanɨŋo gɨ' xwɨrɨxɨ' arɨ'a' ninɨ'a na'nɨ ɨ'a' nɨxɨrɨrɨ onɨmeŋweanɨ.” nimo'narɨnɨ.’ nɨrɨ'agɨ porisɨ' wamɨ sekaxɨ' re urɨŋanigɨnɨ, ‘Nionɨ Sisao tɨ'ŋɨ' e na'nɨ wiowa'rɨmɨ'ae' na'nɨ awi' mearo'ɨ'rɨxɨnɨ.’ urɨŋanigɨnɨ.” Pɨrimia' Pesɨtaso e urɨ'agɨ
44025022	Agɨripao re urɨŋɨnigɨnɨ, “‘Nionɨ enɨ a'ma' omɨ arɨ'a' bɨ owimɨnɨ.’ nimo'narɨnɨ.” urɨ'agɨ “Wɨ'a'ri'na' joxɨ enɨ ananɨ arɨ'a' wirɨ'a'rɨnɨ.” urɨŋɨnigɨnɨ.
44025023	Sa' wegɨ'a' wɨ'a'pɨ tɨ'nɨ Agɨripao tɨ'nɨ Benaisi' tɨ'nɨ i'pau' okiyɨ'a' ninɨ'isa'na' wa' nimo'nɨga wigɨ' aŋɨ' xwe' awi' ea'narɨgɨ'iwa'mɨ nɨpa'wiri porisɨ'yo sea'yɨ e wimo'nɨgɨ'a'wa tɨ'nɨ a'ma' aŋɨ' apimɨ sea'yɨ e nimo'nɨrɨ meŋweagɨ'a'wa tɨ'nɨ enɨ nawi'nɨ nɨpa'wiro e'ɨ' ŋweaŋa'na' pɨrimia' Pesɨtaso wamɨ sekaxɨ' nurɨrɨ Poromɨ rɨxa nɨwirɨmea'mɨ ba'na'
44025024	re urɨŋɨnigɨnɨ, “Mɨxɨ' ina'yɨ' Agɨripaoxɨ tɨ'nɨ a'ma' nɨ'nɨ yawawi tɨ'nɨ re awi' ea'nɨgɨ'a'yɨ'ne' tɨ'nɨ xwɨyɨ'a' bɨ osearɨmɨnɨ.” nurɨrɨ re urɨŋɨnigɨnɨ, “A'ma' ro na'nɨ Judayɨ' nɨ'nɨ nionɨ aŋɨ' rɨpimɨ ŋweaŋa'na'ranɨ, Jerusaremɨ na'nɨ u'a'na'ranɨ, gɨ' arɨ'a' eŋae' da'nɨ i'mɨ tɨ'nɨ ‘ “Xe sɨŋɨ' ounɨ.” mɨneaimo'narɨnɨ.’ nɨrayarɨgɨ'a' romɨ sɨŋwɨ' wɨnɨ'poyɨ.
44025025	Omɨ yarɨŋɨ' nɨwia nurɨ aiwɨ ɨ'wɨ' o eŋɨ'pɨ na'nɨ pɨkipaxɨ' imo'nɨŋɨ' bɨ na'nɨ pɨ'a' megɨna'rɨŋanigɨnɨ. Xewanɨŋo ‘Sisao xwɨrɨxɨ' nionɨya' arɨ'a' ni'wɨnɨgɨnɨ.’ nɨrɨ'agɨ na'nɨ nionɨ omɨ Sisao tɨ'ŋɨ' e na'nɨ wiowa'rɨmɨ'a na'nɨ rɨxa ra'rɨŋa'rɨnɨ.
44025026	E nerɨ ai' xwɨyɨ'a' negɨ' mɨxɨ' ina'yɨ' a'mɨna' Sisao na'nɨ ‘Poro e eŋɨ'rɨnɨ. E eŋɨ'rɨnɨ.’ nɨrɨrɨ payɨ' nearɨ wiowa'rɨmɨ'a na'nɨpɨ sɨnɨ pɨ'a' nɨmegɨnɨrɨ na'nɨ nionɨ omɨ a'ma' nɨyɨ'ne'nɨ yarɨŋɨ' wiayiro mɨxɨ' ina'yɨ' Agɨripaoxɨ aŋɨpaxɨ' wiayirɨ mɨ'kɨ' iperɨ epɨ'rɨ'pimɨ da'nɨ o xwɨyɨ'a' nionɨ ananɨ payɨ' eapaxɨ' bɨ searɨnɨ na'nɨ omɨ seyɨ'ne' tɨ'ŋɨ' re na'nɨ ‘Eɨnɨ.’ urɨ'ɨnɨ.
44025027	Ayɨ' rɨpɨ na'nɨrɨnɨ. ‘Gwɨ' ŋweaŋɨ' wo xɨ'omɨ uxekwɨ'moarɨgɨ'a'pɨ na'nɨ rɨ'wamɨŋɨ' mea' sa nɨwiowa'rɨrɨ'na'yɨ', ayɨ' xaxa'nɨŋɨ' nerɨ emɨ'ɨnɨ.’ nimo'narɨnɨ.” urɨŋɨnigɨnɨ.
44026001	Agɨripao Poromɨ re urɨŋɨnigɨnɨ, “Joxɨ dɨxɨ' enɨ ananɨ reɨ.” urɨ'agɨ Poro we' nɨmo'ma'na' xwɨyɨ'a' wa'kwi'nɨmɨnɨrɨ na'nɨ re rɨŋɨnigɨnɨ,
44026002	“Mɨxɨ' ina'yɨ' Agɨripaoxɨnɨ, joxɨ sɨwɨ' Judayene yarɨŋwa'pɨ nɨ'nɨ nɨjɨ'a' erɨ nene ‘Apɨ nerɨ'na'yɨ', Gorɨxomɨ pi'ra'nɨŋɨ' xɨ'darɨŋwɨnɨ.’ nɨrɨnɨrane dɨŋɨ' xɨxegɨ'nɨ moarɨwa'pɨ na'nɨ nɨjɨ'a' erɨ eŋɨnɨ. Apɨ nɨpɨnɨ aga nɨjɨ'a' xɨxenɨ imo'nɨŋoxɨ eŋagɨ na'nɨ nionɨ joxɨ arɨ'a' eŋe da'nɨ amɨpi' Judayɨ' nɨxekwɨ'moarɨgɨ'a'pɨ na'nɨ nɨwa'kwi'nɨmɨnɨrɨ rɨmɨ na'nɨ aga yayɨ' ninarɨnɨ. Ayɨna'nɨ waunɨ' rɨxɨŋɨ' rɨpɨ orɨrɨmɨnɨ, ‘Gɨ' xwɨyɨ'a' nɨwa'kwi'nɨmɨnɨrɨ rarɨŋa'pɨ joxɨ arɨ'a' nɨnirɨ'na' anɨŋɨ' mɨsinɨpa oenɨ.’ nimo'narɨnɨ.
44026003	“Mɨxɨ' ina'yɨ' Agɨripaoxɨnɨ, joxɨ sɨwɨ' Judayene yarɨŋwa'pɨ nɨ'nɨ nɨjɨ'a' erɨ nene ‘Apɨ nerɨ'na'yɨ', Gorɨxomɨ pi'ra'nɨŋɨ' xɨ'darɨŋwɨnɨ.’ nɨrɨnɨrane dɨŋɨ' xɨxegɨ'nɨ moarɨwa'pɨ na'nɨ nɨjɨ'a' erɨ eŋɨnɨ. Apɨ nɨpɨnɨ aga nɨjɨ'a' xɨxenɨ imo'nɨŋoxɨ eŋagɨ na'nɨ nionɨ joxɨ arɨ'a' eŋe da'nɨ amɨpi' Judayɨ' nɨxekwɨ'moarɨgɨ'a'pɨ na'nɨ nɨwa'kwi'nɨmɨnɨrɨ rɨmɨ na'nɨ aga yayɨ' ninarɨnɨ. Ayɨna'nɨ waunɨ' rɨxɨŋɨ' rɨpɨ orɨrɨmɨnɨ, ‘Gɨ' xwɨyɨ'a' nɨwa'kwi'nɨmɨnɨrɨ rarɨŋa'pɨ joxɨ arɨ'a' nɨnirɨ'na' anɨŋɨ' mɨsinɨpa oenɨ.’ nimo'narɨnɨ.
44026004	Nionɨ eŋi'na' sɨnɨ onɨmia'i'na' da'nɨ agwɨ re na'nɨ ne'ra bɨŋa'pɨ na'nɨ Judayɨ' nɨ'nɨ nɨjɨ'a'rɨnɨ. Oni'na' da'nɨ gɨ' gwɨ' axɨ'ri' imo'nɨgɨ'a'yɨ' tɨ'nɨ nɨŋwearɨ Jerusaremɨ da'nɨ xwe' iwiaroŋa'rɨnɨ.
44026005	Eŋi'na' da'nɨ nionɨ Parisiyɨ' —Judayɨ' Gorɨxomɨ oxɨ'daneyɨnɨro nero'na' dɨŋɨ' xɨxegɨ'nɨ bɨ bɨ moarɨgɨ'a'pimɨ da'nɨ gwɨ' nɨmo'ga ugɨ'a' ayɨ' ayo nɨyonɨ Parisiyɨ rɨnɨgɨ'a'yɨ' ŋwɨ'a' xeŋwɨra'rɨnɨgɨ'a'pɨ wi'nɨyɨ'ya'yo sea'yɨ e mu'ronɨ. Ayɨ' Gorɨxomɨ nɨxɨ'dɨro'na' yarɨgɨ'a'pa nionɨ enɨ nɨxɨ'da bɨŋa'pɨ na'nɨ Judayɨ' nɨ'nɨ nɨjɨ'a'rɨnɨ. A'ma' ayɨ' ‘A'waŋɨ' oraneyɨ.’ nɨwimo'nɨrɨ'na'yɨ', ‘Nepa Poro e yagorɨnɨ.’ nɨrɨpaxɨ'rɨnɨ.
44026006	Agwɨ nionɨ Gorɨxo negɨ' arɨ'owamɨ nurɨrɨ sɨ'mɨmaŋɨ'yo tɨnɨŋɨ'pɨ na'nɨ ‘Neparɨnɨ.’ nɨyaiwirɨ dɨŋɨ' ukɨkayoŋagɨ na'nɨ ayɨ' xwɨyɨ'a' nɨmeararɨŋoɨ.
44026007	Negɨ' Judayɨ' gwɨ' wɨrɨ' wɨri' we' wu'kau' sɨkwɨ' wau' enɨ ikwa'wɨyimɨranɨ, a'rɨ'wɨyimɨranɨ, i'ni'na' Gorɨxomɨ yayɨ' umero xɨ'dɨro nero'na' re nɨyaiwiro na'nɨ, ‘Nene Gorɨxo negɨ' arɨ'owamɨ nurɨrɨ sɨ'mɨmaŋɨ'yo tɨnɨŋɨ'pɨ imo'nanɨ na'nɨ e'wanɨgɨnɨ.’ nɨyaiwiro na'nɨ dɨŋɨ' axɨ'pɨ ukɨkayoŋoɨ. Mɨxɨ' ina'yoxɨnɨ, axɨ' apɨ na'nɨ nionɨ dɨŋɨ' ukɨkayoŋagɨ na'nɨ nɨgɨ' Judayɨ' xwɨyɨ'a' nɨxekwɨ'moarɨŋoɨ.
44026008	Gorɨxoya' dɨŋɨ' tɨ'nɨ pegɨ'a'yɨ' wia'pɨ'nɨmeaarɨgɨ'a'pɨ na'nɨ seyɨ'ne' pi' na'nɨ ‘Wi' “Neparɨnɨ.” yaiwipaxɨ' mimo'nɨnɨ.’ yaiwiarɨgɨ'a'rɨnɨ?
44026009	Eŋi'na' niɨwanɨŋonɨ enɨ re yaiwiaga'onɨrɨnɨ, ‘Yoɨ' Nasaretɨ da'ŋɨ' Jisasomɨ dɨŋɨ' wɨkwɨ'roarɨgɨ'a'yɨ' xe oe'poyɨnɨrɨ sɨŋwɨ' wɨnɨpaxɨ' mimo'nɨnɨ. Xwɨrɨ'a' oikɨxe'mɨnɨrɨ na'nɨ aya' wi' nerɨ'na', ayɨ' naŋɨ' yarɨŋɨnɨ.’ yaiwiaga'onɨrɨnɨ.
44026010	E nɨyaiwirɨŋɨ'yo da'nɨ Jerusaremɨyo rɨpɨ yaga'rɨnɨ. Apaxɨ'pa'nɨŋɨ' imo'nɨgɨ'a' xwe'owa ‘A'ma' Jisasomɨ dɨŋɨ' wɨkwɨ'roarɨgɨ'a'yo gwɨ' yipaxoxɨrɨnɨ.’ nɨnɨrɨro nɨrɨ'pea'a'na' nionɨ nurɨ ayo gwɨ' yemerɨ gwɨ' aŋɨ'yo ŋwɨra'rɨrɨ nerɨ'na' apɨnɨ yaga'manɨ. Xwɨrɨxɨ' numerane'na' ‘Opɨki'poyɨ.’ rɨ'a'yɨ' tɨ'nɨ nionɨ enɨ nɨkumɨxɨnɨrɨ ‘Opɨki'poyɨ.’ raga'rɨnɨ.
44026011	Rotu' aŋɨ' ayɨ' ayo nɨpa'wiemerɨ rɨ'nɨŋɨ' nɨwiemerɨ'na' ‘Jisasomɨ sɨnɨ dɨŋɨ' mɨwɨkwɨ'roarɨŋwɨnɨ.’ nɨrɨro ikayɨ'wɨ' umearɨ'poyɨnɨrɨ wi'wapɨyaga'rɨnɨ. Nionɨ a'ma' ayɨ' na'nɨ wikɨ' rɨ'a' a'pia'wɨ'nɨŋɨ' no'narɨŋagɨ na'nɨ ayɨ' nuro e'ma'yɨ' aŋɨ'mɨ ai' ŋweaŋa'na' nionɨ enɨ nu'mɨ nurɨ ɨ'a' nɨxɨra waga'rɨnɨ.
44026012	“Mɨxɨ' ina'yoxɨnɨ, nionɨ e ne'ra nurɨ'na' apaxɨ'pa'nɨŋɨ' imo'nɨgɨ'a' xwe'owa nionɨ Damasɨkasɨ na'nɨ nurɨ a'ma' aŋɨ' apimɨ Jisasomɨ dɨŋɨ' wɨkwɨ'roarɨgɨ'a'yo enɨ ɨ'a' xɨrɨ'wɨnɨgɨnɨrɨ nɨnɨrɨ'pearo payɨ' nearo niapowa'ra'na' nionɨ aŋɨ' apimɨ na'nɨ nurɨ sɨnɨ o'ɨ'yo nurɨ'na' rɨxa ikwawedɨ' eŋa'na' wɨ'a' bɨ aŋɨ'namɨ da'nɨ o'kie'napɨ'agɨ wɨnɨŋanigɨnɨ. Sogwɨ' wɨ'a' no'kirɨ'na' anarɨŋɨ'pɨ tɨ'nɨ xɨxenɨ marɨ'a'ɨ, aga sea'yɨ e imo'nɨŋɨ'pɨ mɨdɨmɨda'nɨ no'kia'rɨ'agɨ wɨnɨŋanigɨnɨ. Nionɨnɨ marɨ'a'ɨ, a'ma' nionɨ tɨ'nɨ ugɨ'a'wa enɨ wɨnɨgɨ'awixɨnɨ.
44026013	“Mɨxɨ' ina'yoxɨnɨ, nionɨ e ne'ra nurɨ'na' apaxɨ'pa'nɨŋɨ' imo'nɨgɨ'a' xwe'owa nionɨ Damasɨkasɨ na'nɨ nurɨ a'ma' aŋɨ' apimɨ Jisasomɨ dɨŋɨ' wɨkwɨ'roarɨgɨ'a'yo enɨ ɨ'a' xɨrɨ'wɨnɨgɨnɨrɨ nɨnɨrɨ'pearo payɨ' nearo niapowa'ra'na' nionɨ aŋɨ' apimɨ na'nɨ nurɨ sɨnɨ o'ɨ'yo nurɨ'na' rɨxa ikwawedɨ' eŋa'na' wɨ'a' bɨ aŋɨ'namɨ da'nɨ o'kie'napɨ'agɨ wɨnɨŋanigɨnɨ. Sogwɨ' wɨ'a' no'kirɨ'na' anarɨŋɨ'pɨ tɨ'nɨ xɨxenɨ marɨ'a'ɨ, aga sea'yɨ e imo'nɨŋɨ'pɨ mɨdɨmɨda'nɨ no'kia'rɨ'agɨ wɨnɨŋanigɨnɨ. Nionɨnɨ marɨ'a'ɨ, a'ma' nionɨ tɨ'nɨ ugɨ'a'wa enɨ wɨnɨgɨ'awixɨnɨ.
44026014	Nɨnonenɨ xwɨ'a'yo nɨpɨ'ki'nɨmea'ma'na' nionɨ arɨ'a' wi'a'yɨ' Xibɨruyɨ' pɨ'ne' tɨ'nɨ xwɨyɨ'a' bɨ re rɨne'napɨ'agɨ wiŋanigɨnɨ, ‘Soroxɨnɨ, Soroxɨnɨ, joxɨ pi' na'nɨ nionɨ xeanɨŋɨ' nika'rarɨŋɨnɨ? Joxɨ Jisasomɨ rɨ'nɨŋɨ' owimɨnɨrɨ nerɨ'na' jɨwanɨŋoxɨ ayɨŋwɨ'nɨŋɨ' omo'narɨŋɨnɨ.’ rɨne'napɨ'agɨ arɨ'a' nɨwirɨ
44026015	yarɨŋɨ' re wiŋanigɨnɨ, ‘A'mɨna'oxɨnɨ, goxɨrɨnɨ?’ urɨ'agɨ o re nɨrɨŋɨnigɨnɨ, ‘Nionɨ Jisasonɨ joxɨ xeanɨŋɨ' nika'rarɨŋonɨrɨnɨ.
44026016	E nerɨ ai' joxɨ nɨwia'pɨ'nɨmearɨ e'ɨ' roɨ. Nionɨ rɨpɨ emɨ na'nɨ joxɨ tɨ'a'mɨnɨ simo'nɨ'ɨnɨ. Joxɨ nionɨ na'nɨ a'ma'yo wa'ɨ' nurɨyemerɨ agwɨ sɨŋwɨ' nanarɨŋɨ' rɨpɨ na'nɨ a'waŋɨ' urɨrɨ'a na'nɨ rɨrɨ'pea'ɨnɨ. Apɨnɨ a'waŋɨ' urɨrɨ'a na'nɨ marɨ'a'ɨ, amɨpi' rɨ'wɨ'yo sɨwa' simɨ'a'pɨ na'nɨ enɨ a'waŋɨ' urɨrɨ'a na'nɨ rɨrɨ'pea'ɨnɨ.
44026017	Nionɨ dɨxɨ' gwɨ' axɨ'ri' imo'nɨgɨ'a'yɨ' sɨpi' sika'ranɨro yarɨ'na' e'ɨ' rɨmi'nɨrɨ e'ma'yɨ' —Ayɨ' joxɨ nionɨ na'nɨ wa'ɨ' urɨrɨ'a na'nɨ rɨrowa'rɨmɨ'a'yɨ'rɨnɨ. Ayɨ' sɨpi' sika'ranɨro yarɨ'na' e'ɨ' rɨmi'nɨrɨ simɨ'a'rɨnɨ.
44026018	Ayɨ' rɨpɨ na'nɨ joxɨ e'ma'yɨ' tɨ'a'mɨnɨ rɨrowa'rɨmɨ'a'rɨnɨ. Joxɨ wa'ɨ' nura warɨŋɨ'pimɨ da'nɨ ayɨ' nɨwia'pɨ'nɨmearo sɨŋwɨ'nɨŋɨ' noxoaro wigɨ' nerɨ'na' sɨ'a' yinɨŋɨ'mɨnɨ yarɨgɨ'a'pɨ pɨ'nɨ nɨwia'rɨmɨ wɨ'a' o'nɨŋɨ'mɨnɨ na'nɨ kɨnɨmo'nɨro Seteno meŋweaŋɨ'mɨ da'nɨ pɨ'nɨ nɨwia'rɨmɨ Gorɨxo meŋweaŋɨ'mɨnɨ kɨnɨmo'nɨro yarɨ'na' nionɨ wigɨ' ɨ'wɨ' yarɨgɨ'a'pɨ yokwarɨmɨ' wiirɨ a'ma' nionɨ dɨŋɨ' nɨnɨkwɨ'roro na'nɨ nionɨ gɨ' imo'nɨgɨ'a'yɨ' tɨ'nɨ kumɨxa'rɨrɨ emɨ'a na'nɨ joxɨ e'ma'yɨ' tɨ'a'mɨnɨ rɨrowa'rɨmɨ'a'rɨnɨ.’ nɨrɨŋɨnigɨnɨ.” nurɨrɨ
44026019	re urɨŋɨnigɨnɨ, “Mɨxɨ' ina'yɨ' Agɨripaoxɨnɨ, ayɨna'nɨ orɨŋa' aŋɨ'namɨ da'nɨ nɨpa're'napɨ'ɨ'pɨ wi' pɨ'rɨ' mɨwiai'ki' nerɨ
44026020	re ne'ra uŋa'rɨnɨ. Iwamɨ'o' Damasɨkasɨyo da'nɨ ure'wapɨyirɨ Jerusaremɨ da'nɨ enɨ ure'wapɨyirɨ Judia pɨropenɨsɨ'yo nɨyonɨ da'nɨ ure'wapɨyemerɨ e'ma'yɨ' tɨ'ŋɨ'mɨ enɨ ure'wapɨyemerɨ nerɨ'na' re nura uŋa'rɨnɨ, ‘Segɨ' ɨ'wɨ' yarɨgɨ'a'pɨ rɨ'wɨ'mɨnɨ mamoro Gorɨxo tɨ'a'mɨnɨ ukɨnɨmo'nɨro nero a'ma' sɨŋwɨ' nɨseanaxɨ'dɨmerɨ'na' “Wigɨ' ɨ'wɨ' yarɨgɨ'a'pɨ rɨxa rɨ'wɨ'mɨnɨ nɨmamoro na'nɨ rɨ'a yarɨŋoɨ?” seaiaiwipaxɨ' imo'nɨŋɨ'pɨnɨ e'ɨ'rɨxɨnɨ.’ nura uŋa'rɨnɨ.
44026021	Nionɨ e ne'ra uŋa'onɨ eŋagɨ na'nɨ Judayɨ' wi' nɨwia'pɨ'nɨmearo aŋɨ' rɨdɨyowa' yarɨŋwa'iwa'mɨ da'nɨ ɨ'a' nɨnɨxɨrɨro nɨpɨkianɨro e'agɨ'a aiwɨ
44026022	Gorɨxo arɨra' ni'ɨ' eŋagɨ na'nɨ agwɨ nionɨ onɨxwe'yɨ'ne' sɨŋwɨ' anɨgɨ'e da'nɨ e'ɨ' nɨro'ma'na' ‘Wɨ'a' ro'kiamoagɨ'a'wa tɨ'nɨ Moseso tɨ'nɨ “E nimo'nɨnɨ'a'rɨnɨ.” ragɨ'a'pɨnɨ rɨxa imo'nɨŋɨ'rɨnɨ.’ seararɨŋɨnɨ.
44026023	‘Awa re ragɨ'a'rɨnɨ, “A'ma' yea'yɨ' neayimɨxemeanɨ'a na'nɨ Gorɨxoya' dɨŋɨ' tɨ'nɨ arɨ'owaya' xwɨ'a' piaxɨ'yo da'nɨ iwiaronɨ'omɨ rɨ'nɨŋɨ' wi'meanɨ'a'rɨnɨ.” nɨrɨro a'mɨ rɨpɨ ragɨ'a'rɨnɨ, “Xewanɨŋo xwa'rɨpa'yo da'nɨ wia'pɨ'nɨmeanɨ'a' eŋagɨ na'nɨ o iwamɨ'o' xwɨyɨ'a' wɨ'a'nɨŋɨ' imo'nɨŋɨ' Gorɨxo a'ma'yo yea'yɨ' uyimɨxemeanɨ'a'pɨ na'nɨ Judayo tɨ'nɨ e'ma'yo tɨ'nɨ wa'ɨ' urɨnɨ'a'rɨnɨ.” ragɨ'a'pɨ rɨxa axɨ'pɨ e imo'nɨŋɨ'rɨnɨ.’ seararɨŋɨnɨ.” urɨŋɨnigɨnɨ.
44026024	Poro xwɨyɨ'a' wa'kwi'nɨmɨnɨrɨ na'nɨ e nura warɨ'na' pɨrimia'o Pesɨtaso i'mɨ' tɨ'nɨ re urɨŋɨnigɨnɨ, “Poroxɨnɨ, joxɨ xaxa' nerɨ rarɨŋɨnɨ. Dɨxɨ' nɨjɨ'a' xwe' imo'nɨŋɨ'pɨ xaxa' rɨmearɨnɨ.” urɨ'agɨ ai'
44026025	Poro re urɨŋɨnigɨnɨ, “A'mɨna' sea'yɨ e imo'nɨŋɨ' Pesɨtasoxɨnɨ, nionɨ xaxa' nerɨ mɨrarɨŋɨnɨ. Nepaxɨŋɨ' imo'nɨŋɨ'pɨnɨ seararɨŋɨnɨ. Dɨŋɨ' sɨxɨ' nɨyi'nɨma'na' seararɨŋɨnɨ.
44026026	Ayɨ' rɨpɨ na'nɨrɨnɨ. Mɨxɨ' ina'yɨ' ro amɨpi' nionɨ seararɨŋa'pɨ na'nɨ nɨjɨ'a' imo'nɨŋagɨ na'nɨ dɨŋɨ' sɨ'ŋa' nea'narɨnɨ. Apɨ, ayɨ' i'nɨmɨ pɨ'nɨ' mimo'nɨŋɨ' eŋagɨ na'nɨ ‘Omɨ wia'rɨ' mɨmu'ropaxɨ' imo'nɨnɨ.’ nimo'narɨŋagɨ na'nɨ omɨ nɨtamɨ'xwɨ'nɨrɨ murɨ' nɨpɨnɨ repɨyɨ' nɨwie'ra warɨŋɨnɨ.” Pesɨtasomɨ e nurɨma'na'
44026027	re urɨŋɨnigɨnɨ, “Mɨxɨ' ina'yɨ' Agɨripaoxɨnɨ, ‘Wɨ'a' ro'kiamoagɨ'a'wa nɨrɨro eaagɨ'a'pɨ nepa rɨnɨnɨ.’ rɨyaiwiŋɨnɨ? Joxɨ dɨŋɨ' e yaiwiŋoxɨ eŋagɨ na'nɨ nionɨ nɨjɨ'a'rɨnɨ.” urɨ'agɨ
44026028	Agɨripao Poromɨ re urɨŋɨnigɨnɨ, “Axi'na'nɨ na' bɨnɨ nɨnɨrɨrɨ'na' ‘O Jisasomɨ dɨŋɨ' wɨkwɨ'ropaxorɨnɨ.’ rɨniaiwiarɨŋɨnɨ?” urɨ'agɨ
44026029	Poro re urɨŋɨnigɨnɨ, “Nionɨ ‘Gorɨxomɨ rɨxɨŋɨ' bɨ oseaurɨyimɨnɨ.’ nimo'narɨnɨ. Joxɨ na'nɨnɨ marɨ'a'ɨ, a'ma' sɨ'a' rɨyimɨ arɨ'a' niarɨgɨ'a' nɨ'nɨ nionɨ na' bɨnɨ seara'na'ranɨ, anɨŋɨ' minɨ' seara'na'ranɨ, nionɨ Jisasomɨ dɨŋɨ' wɨkwɨ'roarɨŋa'pa nɨyɨ'ne'nɨ enɨ axɨ'pɨ nɨwɨkwɨ'roro nionɨ imo'nɨŋa'pa axɨ'pɨ oimo'nɨ'poyɨnɨrɨ nimo'narɨnɨ. Nionɨ gwɨ' nɨyigɨ'a' rɨpɨ seyɨ'ne' enɨ axɨ'pɨ oseayi'poyɨnɨrɨ mɨseararɨŋɨnɨ.” urɨŋɨnigɨnɨ.
44026030	Mɨxɨ' ina'yo tɨ'nɨ pɨrimia'o tɨ'nɨ Benaisi' tɨ'nɨ nɨwia'pɨ'nɨmearo a'ma' ayɨ' tɨ'nɨ nawi'nɨ e'ɨ' ŋweagɨ'a'yɨ' enɨ nɨwia'pɨ'nɨmearo
44026031	wiwɨnɨ wi' e e'ɨ' nɨro'ma'na' re rɨnɨgɨ'awixɨnɨ, “A'ma' o ananɨ nɨpɨkipɨ'rɨ na'nɨranɨ, gwɨ' ŋwɨra'rɨpɨ'rɨ na'nɨranɨ, ɨ'wɨ' bɨ meŋɨ'rɨnɨ.” nɨrɨnɨro
44026032	Agɨripao pɨrimia' Pesɨtasomɨ re urɨŋɨnigɨnɨ, “A'ma' o ‘Mɨxɨ' ina'yɨ' Sisao xwɨrɨxɨ' nionɨya' nieyi'roi'wɨnɨgɨnɨ.’ mɨrɨpa nerɨ sɨŋwɨrɨyɨ', ayɨ' ananɨ kikiɨ'a' wa'rɨpaxɨ'rɨnɨ.” urɨŋɨnigɨnɨ.
44027001	Rɨxa none na'nɨ re ra'rɨnɨŋa'na', “Romɨyɨ' aŋɨ'yo Itariyɨ rɨnɨŋɨ'pimɨ na'nɨ sɨpɨxɨ'yo owiowa'raneyɨ.” ra'rɨnɨŋa'na' porisɨ' 100 bimɨ sea'yɨ e wimo'nɨŋɨ' wo —O sɨmɨŋɨ' wi'narɨgɨ'a' Sisaoya'ɨ rɨnɨŋɨ'pɨ worɨnɨ. O xegɨ' yoɨ' Juriasoyɨ rɨnɨŋorɨnɨ. O Poromɨ tɨ'nɨ gwɨ' ŋweagɨ'a' wamɨ tɨ'nɨ nɨme'ra ounɨrɨ wiowa'ra'na'
44027002	Adɨramitiamɨ da'ŋɨ'yɨ'ya' sɨpɨxɨ' wo Esia pɨropenɨsɨ' tɨ'ŋɨ' rɨrɨwa'mɨnɨ umɨnɨrɨ yarɨŋagɨ nɨwɨnɨrane a'ma' wo xegɨ' yoɨ' Arisɨtakaso —O Masedonia pɨropenɨsɨ'yo aŋɨ' yoɨ' Tesaronaika da'ŋorɨnɨ. O tɨ'nɨ nawi'nɨ nɨpɨxemoa'nɨrane nɨŋwearɨ'na' xwɨ'a'pimɨ pɨ'nɨ nɨwia'rɨmɨ nurane
44027003	sɨpɨxomɨ sa' weŋwa'one wɨ'a'pɨ tɨ'nɨ aŋɨ' yoɨ' Saidonɨyɨ rɨnɨŋɨ'pimɨ niwie'kɨ'nɨmearane ayoa'a'na' Juriaso Poromɨ aya' nurɨmɨxɨrɨ na'nɨ xegɨ' nɨkumɨxɨnɨrɨ emearɨgɨ'a'yɨ' mi'raŋɨ' owi'poyɨnɨrɨ ayɨ' tɨ'ŋɨ' e na'nɨ xe ounɨrɨ sɨŋwɨ' wɨnɨŋɨnigɨnɨ.
44027004	A'mɨ sɨpɨxomɨ nɨpɨxemoa'nɨrane aŋɨ' apimɨ pɨ'nɨ nɨwia'rɨmɨ nurane'na' imɨŋɨ' sɨ'mɨ'mɨnɨ nɨneaxemɨ barɨŋagɨ na'nɨ nɨyaki'a nurane na'nɨ pɨrɨŋwɨ' Saipɨrasɨyɨ rɨnɨŋɨ'pimɨ orɨwa'mɨ da'nɨ nɨmea'mɨ nurane
44027005	imaŋɨ'pa'mɨ nurane'na' Sirisia pɨropenɨsɨ'yo tɨ'nɨ Pabiria pɨropenɨsɨ'yo tɨ'nɨ nɨmu'ro'a nurane Risia pɨropenɨsɨ'yo aŋɨ' yoɨ' Mairaɨ rɨnɨŋɨ'pimɨ niwie'kɨ'nɨmearane nayoa'ma'na'
44027006	porisɨ' 100 bimɨ sea'yɨ e wimo'nɨŋo Arekɨsadɨria da'ŋɨ'yɨ'ya' sɨpɨxɨ' wo Itari pɨropenɨsɨ'yo umɨnɨrɨ yarɨŋagɨ nɨwɨnɨrɨ nɨmea'mɨ nɨneaurɨ o tɨ'nɨ sɨpɨxomɨ nɨpɨxemoa'nɨrane
44027007	aŋɨ' apimɨ pɨ'nɨ nɨwia'rɨmɨ nurane sɨpɨxo awayinɨ awayinɨ warɨŋagɨ na'nɨ sɨ'a' aya' wi' no'ro'a nurane rɨ'a' meakɨroarɨŋagɨ'a nɨwɨnɨrane anɨŋɨ' minɨ' nerɨŋɨ'pimɨ da'nɨ aŋɨ' yoɨ' Naidasɨyɨ rɨnɨŋɨ'pimɨ tɨ'ŋɨ' e aŋwɨ e nɨre'mo'ma'na' imɨŋɨ' sɨ'mɨ'mɨnɨ nɨneaxemɨ barɨŋagɨ na'nɨ nɨyaki'a nurane xwɨ'a' sɨmɨnɨ' imo'nɨŋɨ' Sarɨmoniyɨ rɨnɨŋɨ'pimɨ nɨmu'rorane pɨrɨŋwɨ' yoɨ' Kɨritɨyɨ rɨnɨŋɨ'pimɨ orɨwa'mɨ da'nɨ nɨyakirane
44027008	sɨpɨxɨ' omɨŋɨ' mearɨgɨ'a'wa rɨ'a' nɨmeakɨroro sa anɨŋɨ' minɨ' nerɨŋɨ'pimɨ da'nɨ Kɨritɨ tɨ'ŋɨ' imaŋɨ'pa'mɨ nɨxɨ'da nɨpurane wi' e “Rawɨrawa' sɨmɨnɨ' rɨwoŋɨ' Naŋɨ' Imo'nɨŋoɨ” rɨnɨŋe —E aŋɨ' Rasia rɨnɨŋɨ'pimɨ da'nɨ aŋwɨ erɨnɨ. E re'moŋwanigɨnɨ.
44027009	Sɨ'a' aya' wi' rɨxa no'rɨma'na' eŋa'na' Judayɨ' ɨ'wɨ' yarɨgɨ'a'pɨ Gorɨxo yokwarɨmɨ' wiiŋɨ' na'nɨ dɨŋɨ' mopɨ'rɨ na'nɨ aiwa' ŋwɨ'a' ŋwɨra'rɨnarɨgɨ'a'yi enɨ rɨxa mu'ro'ɨ'mɨ eŋa'na' xwiogwɨ' na'nɨ rawɨrawa' samɨŋɨ' mɨwearɨŋi'na' eŋagɨ na'nɨ Poro arɨ'a' jɨyikɨ' norɨ
44027010	re urɨŋɨnigɨnɨ, “A'ma'oyɨ'ne', gɨ' dɨŋɨ' re nimo'narɨnɨ, ‘Agwɨ none re pɨ'nɨ nɨwia'rɨmɨ a'mɨ sɨpɨxomɨ nɨmea'mɨ nurane'na'yɨ', xwɨrɨ'a' ikɨxe'nɨpaxɨ'rɨnɨ.’ nimo'narɨnɨ. ‘Saŋɨ' nɨmea'mɨ warɨŋwa'pɨ tɨ'nɨ sɨpɨxo tɨ'nɨ anɨ'nɨnɨ'a na'nɨ marɨ'a'ɨ, none enɨ anɨ'nanɨ'wa'rɨnɨ.’ nimo'narɨnɨ.” urɨ'agɨ ai'
44027011	porisɨ' 100 bimɨ sea'yɨ e wimo'nɨŋo sɨpɨxomɨ omɨŋɨ' mearɨŋo tɨ'nɨ sɨpɨxomɨ xia'wo tɨ'nɨ awau' rarɨgɨ'i'pɨ na'nɨ dɨŋɨ' niɨ'a' wi'agɨ na'nɨ omɨ Poro yopa murɨgɨnɨŋɨnigɨnɨ.
44027012	Ayɨ' ipi' sɨmɨnɨ' rɨwoŋɨ' sɨpɨxo ŋweaŋɨ'pimɨ xwiogwɨ' na'nɨ rawɨrawa' sɨwɨ'a' yi'a'na' sɨpɨxɨ' pi'ra'nɨŋɨ' wepaxe mimo'nɨŋagɨ na'nɨ a'ma' na' sɨpɨxɨ'yo ŋweagɨ'a'pɨ re rɨna'rɨgɨ'awixɨnɨ, “Ananɨ e epaxɨ' eŋa'na'yɨ', re da'nɨ pɨ'nɨ nɨwia'rɨmɨ sɨpɨxomɨ nɨmea'mɨ nurane ipi' sɨmɨnɨ' rɨwoŋɨ' yoɨ' Pinikasɨyɨ rɨnɨŋɨ'wa'mɨ —Sɨmɨnɨ' rɨwoŋɨ' awa' pɨrɨŋwɨ' Kɨritɨpimɨ axɨ' rɨwa'mɨnɨ rɨwoŋɨ'wa'rɨnɨ. Xwɨ'a' mɨda'nɨ mɨda'nɨ wia'pɨ'nɨmeaŋɨ' eŋagɨ na'nɨ e rawɨrawa' wiŋwɨ' me' eŋerɨnɨ. Sogwɨ' wearɨŋɨ'mɨ da'nɨ rɨwo'napɨŋɨ'wa'rɨnɨ. Awa'mɨ nɨre'morane rawɨrawa' sɨwɨ'a' yarɨ'na' awa'mɨ ŋwea'wanɨgɨnɨ.” rɨna'rɨgɨ'awixɨnɨ.
44027013	Imɨŋɨ' rawɨrawa' tɨ'ŋɨ' rɨwa'mɨ da'nɨ sɨpɨxomɨ Pinikasɨ tɨ'ŋɨ' e awayinɨ nɨxemɨ upaxɨ'pɨ barɨŋagɨ nɨwɨnɨro'na' “Sɨmɨnɨ' rɨwoŋɨ' none ra'rɨ'wa'wa'mɨ na'nɨ ananɨ sɨpɨxomɨ nɨmea'mɨ upaxɨ'rɨnɨ.” nɨyaiwiro ainɨxɨ' gwɨ'yo da'nɨ mamo'wa'rɨnɨŋɨ' i'peaŋɨ'pɨ nɨmɨxearo sɨpɨxomɨ nɨmea'mɨ nuro'na' pɨrɨŋwɨ' Kɨritɨ imaŋɨ'pa' tɨ'ŋɨ' e aŋwɨ e da'nɨ nɨxɨ'da nɨpuro
44027014	sɨnɨ na' jɨ'amɨnɨ e munɨŋa'na' re eŋɨnigɨnɨ. Rɨ'wɨpi' i'kɨ'a' jɨjimɨ' epaxɨ' bɨ —Imɨŋɨ' apɨ yoɨ' Miwɨ'mɨnɨ Barɨŋɨ'pɨyɨ rɨnɨŋɨ'pɨrɨnɨ. Apɨ tɨ'ŋɨ'mɨ da'nɨ nɨweapɨrɨ
44027015	sɨpɨxomɨ xeŋwea'a'na' sɨpɨxɨ' sɨ'mɨ' imɨŋɨ' barɨŋɨ'mɨnɨ me'mopaxɨ' eŋagɨ na'nɨ negɨ' wanɨrɨ yarɨŋwae' na'nɨ pɨ'nɨ nɨwia'rɨrane “Imɨŋɨ' xe nɨme'ra oneaunɨ.” nɨyaiwirane e yarɨ'na'
44027016	none pɨrɨŋwɨ' yoɨ' Kodayɨ rɨnɨŋɨ'pimɨ orɨwa'mɨ da'nɨ nɨpurɨ'na' imɨŋɨ' bɨ onɨmia'pɨ yima'roŋa'na' ewe' sɨpɨxomɨ da'ŋɨ' ni'rope'mɨ warɨŋwa'pɨ anɨŋɨ' minɨ' nerɨŋɨ'pimɨ da'nɨ nɨmɨxea'a nɨbɨrane sɨpɨxo tɨ'ŋɨ' e eŋa'na'
44027017	sɨpɨxomɨ ikwia'ranɨrane na'nɨ nɨmɨxea'a nɨyapɨrane nikwia'rɨma'na' sɨpɨxɨ' xwe'o oro'nowinɨgɨnɨrɨ sa'mi' tɨ'nɨ xegɨ' sɨpɨxɨ' miwɨ' mɨdɨmɨda'nɨ nɨxemɨ nɨbɨro gwɨ' nɨja nɨpwe'ma'na' sɨpɨxo eŋɨ' tɨ'nɨ nɨxemɨ nurɨ xwɨ'a' ipi' sea'yɨ e rɨwoŋa'na' i'nɨmɨ aŋwɨ e imo'nɨŋɨ'pimɨ —Apɨ yoɨ' Sairɨtasɨyɨ rɨnɨŋɨ'pɨ Apɨrika da'nɨ aŋwɨ erɨnɨ. Apimɨ sɨpɨxo aŋɨ'nɨ nurɨ'na' sɨxɨ' u'ronɨgɨnɨrɨ wa'yɨ' winɨ'agɨ sɨpɨxo awayinɨ ounɨrɨ ainɨxɨ' gwɨ' yura'rɨnɨŋɨ' i'pearɨŋɨ'pɨ nɨmamo'wa'rɨro ni'rope'mɨ nuro'na' imɨŋɨ' xe nɨneaxemɨ oneaunɨrɨ wɨnɨŋwanigɨnɨ.
44027018	Sɨpɨxomɨ sa' weŋwa'one wɨ'a'pɨ tɨ'nɨ sɨpɨxo wia'pɨ'nɨmearɨ ea'morɨ ne'ra warɨŋagɨ awa sɨpɨxo nayɨ' oenɨrɨ saŋɨ' wi' emɨ mɨmea'mɨ' nero
44027019	sa' weŋwa'one wɨ'a'pɨ tɨ'nɨ sɨpɨxɨ' omɨŋɨ' mearɨgɨ'a'wa wiwanɨŋowa sɨpɨxomɨ saŋɨ' unɨŋɨ' i'kwearɨ ŋwɨra'rɨrɨ yarɨgɨ'a'yɨ' bɨ emɨ mɨmea'mɨ' egɨ'awixɨnɨ.
44027020	Rɨ'wɨpi' sɨ'mɨ' tɨ'nɨ anɨŋɨ' sɨpɨxomɨ xeŋweaarɨ'na' sɨ'a' obaxɨ' aya' wi' o'rɨ'agɨ ai' siŋɨ' tɨ'nɨ sogwɨ' tɨ'nɨ bɨ anarɨŋagɨ sɨŋwɨ' mɨwɨnɨpa nerane na'nɨ “A'mɨnɨ rɨwarɨŋwɨnɨ?” nɨyaiwirane sɨŋwɨ' mɨwɨnaxɨ'dɨpa nerane na'nɨ dɨŋɨ' “Wi' e niwie'kɨ'nɨmearane sɨŋɨ' wanɨ'wa'rɨnɨ.” nɨyaiwia warɨŋwa'pɨ dɨŋɨ' pea' nɨmo'nɨrane “Rɨxa nanɨ'nanɨ'wa'rɨnɨ.” nɨyaiwia nurane
44027021	awa sɨ'a' aya' wi' neamu'roarɨ'na' nɨmeamɨwia'ronɨgɨnɨrɨ aya' sɨ'wɨ' uroarɨŋagɨ na'nɨ aiwa' mɨnɨ' ne'ra numa'na' eŋa'na' Poro nɨwia'pɨ'nɨmearɨ a'ma'yo a'wɨnɨ e nɨro'ma'na' re urɨŋɨnigɨnɨ, “A'ma'oyɨ'ne', nionɨ searɨŋa'pimɨ arɨ'a' nɨniro nɨnɨxɨ'dɨro pɨrɨŋwɨ' Kɨritɨyo pɨ'nɨ nɨwia'rɨmɨ sɨpɨxo nɨmea'mɨ mupa nero sɨŋwɨrɨyɨ', segɨ' amɨpi' xwɨrɨ'a' ikɨxe'nɨrɨ anɨpa' imo'nɨrɨ e'ɨ'pɨyɨ' wi' e emɨnɨrɨ e'ɨ'manɨ.
44027022	E seararɨŋagɨ aiwɨ sɨpɨxɨ' ro xwɨrɨ'a' nikɨxe'nɨrɨ ai' a'ma'one wi' anɨ'nanɨ'wa' meŋagɨ na'nɨ dɨŋɨ' pea' mɨmo'nɨ' sɨnɨ dɨŋɨ' sɨxɨ' oseai'nɨnɨ.
44027023	Ayɨ' rɨpɨ na'nɨ seararɨŋɨnɨ. Sɨ'a' rɨyimɨnɨ a'rɨ'wɨyimɨ Gorɨxo —Nionɨ a'ma' oya'yɨ' imo'nɨŋa' wonɨrɨnɨ. Oya' aŋɨ'najɨ' wo nionɨ tɨ'ŋɨ' e nɨro'napɨrɨ
44027024	re nɨrɨŋɨnigɨnɨ, ‘Poroxɨnɨ, joxɨ Romɨyɨ' aŋɨ'yo ananɨ nɨre'morɨ mɨxɨ' ina'yɨ' Sisao xwɨrɨxɨ' rɨmenɨ'e sɨ'mɨmaŋɨ' e urorɨ'a'rɨnɨ. Ayɨna'nɨ sɨnɨ wa'yɨ' mɨsinɨpanɨ. Arɨ'a' niɨ. Gorɨxo joxɨ tɨ'nɨ a'ma' sɨpɨxɨ' romɨ ŋweagɨ'a'yɨ' tɨ'nɨ nɨyɨ'ne'nɨ xe sɨŋɨ' ou'poyɨnɨrɨ yaiwi'ɨ' eŋagɨ na'nɨ woxɨ ai' iniɨgɨ' namipaxɨ'manɨ.’
44027025	Aŋɨ'najo e nɨrɨ'ɨ' eŋagɨ na'nɨ soyɨ'ne' dɨŋɨ' sɨxɨ' oseai'nɨnɨ. A'ma'oyɨ'ne', nionɨ Gorɨxomɨ dɨŋɨ' re wɨkwɨ'roŋɨnɨ, ‘Nionɨ nɨrɨ'ɨ'pɨ xɨxenɨ nimo'nɨnɨŋoɨ.’ nɨwɨkwɨ'rorɨ na'nɨ e seararɨŋɨnɨ.
44027026	E nerɨ ai' imɨŋɨ' sɨnɨ nɨneaxemɨ warɨ'na' pɨrɨŋwɨ' bimɨ sɨxɨ' u'roanɨ'wa'rɨnɨ.” urɨŋɨnigɨnɨ.
44027027	None rɨ'wɨpi' rawɨrawa' Edɨriayɨ rɨnɨŋɨ'wa'mɨ sɨpɨxomɨ nɨneaxemɨ warɨ'na' rɨxa sɨ'a' we' wu'kau' sɨkwɨ' wau' wau' imo'nɨ'ɨ'yimɨ a'rɨwegɨ' imo'na'na' sɨpɨxɨ' omɨŋɨ' mearɨgɨ'a'wa “Xwɨ'a' bɨ tɨ'ŋɨ' e rɨxa aŋwɨ erɨ'anɨ?” nɨyaiwiro
44027028	gwɨ' e e kɨkwi'rɨ'a' neaa'rɨga puŋɨ'ri' tɨ'nɨ iwamɨ'o' nero'na' “Xwɨ'a' sɨnɨ na' mɨ'mɨranɨ? Sa mɨ'mɨ onɨmia'pɨranɨ?” yaiwiarɨgɨ'a'ri' nɨmearo nɨmamo'wa'rɨro iwamɨ'o' sɨŋwɨ' nɨwɨnaxɨ'dɨro'na' xwɨ'a' sɨnɨ na' mɨ'mɨ eŋagɨ na'nɨ 40 mita imo'nɨŋagɨ nɨwɨnɨro a'mɨ bɨ tɨ'nɨ nu'ɨ'asa'na' a'mɨ bɨ nɨmamo'wa'rɨro xwɨ'a' tɨ'ŋɨ' e rɨxa 30 mita eŋagɨ nɨwɨnɨro
44027029	sɨpɨxɨ' imɨŋɨ' nɨxemɨ nurɨ'na' wi' e sɨ'ŋa'yo sɨxɨ' u'ronɨgɨnɨrɨ sɨpɨxɨ' a'mɨ bɨ tɨ'nɨ nɨxemɨ mupa oenɨrɨ i'kwe'mɨŋɨ'yo da'nɨ ainɨxɨ' i'peaarɨŋɨ' wɨrɨ'kau' wɨrɨ'kau' nɨmamo'wa'rɨma'na' wɨ'a' aŋɨ'nɨ oo'nɨnɨrɨ wigɨ' ikayɨ'wɨ' nɨra ugɨ'awixɨnɨ.
44027030	Sɨpɨxɨ' omɨŋɨ' mearɨgɨ'a'wa sɨpɨxomɨ pɨ'nɨ nɨwia'rɨmɨ e'ɨ' owaneyɨnɨro a'ma'yo yapɨ' nɨwi'wapɨyiro “Sɨpɨxɨ' sɨ'mɨ'yo da'nɨ enɨ ainɨxɨ' i'pearɨŋɨ' bɨ mamo'wa'ranɨrɨ yarɨŋwɨnɨ.” nurɨro ewe'pa' rawɨrawa'yo ikwia'rɨna'na' apa'mɨ nɨpɨxemoa'nɨrɨ e'ɨ' owaneyɨnɨro rɨxa mamo'wa'rarɨ'na'
44027031	Poro porisɨ' 100 bimɨ sea'yɨ e wimo'nɨŋomɨ tɨ'nɨ xegɨ' porisowamɨ tɨ'nɨ re urɨŋɨnigɨnɨ, “A'ma' sɨpɨxɨ' omɨŋɨ' mearɨgɨ'a' rowa sɨpɨxɨ' romɨ none tɨ'nɨ mɨŋweapa nerɨ'na'yɨ', soyɨ'ne' sɨŋɨ' nuro xwɨ'a' tɨ'ŋɨ' e re'mopɨ'rɨme'oɨ.” ura'na'
44027032	porisowa mɨ'rɨ' nɨwia'pɨ'nɨmearo ewe'pa' gwɨ' nɨyima'na' awayinɨ mamo'wa'rarɨgɨ'a'ri' mɨŋɨ' nɨwa'kwiro rawɨrawa'yo mamo'wa'rɨgɨ'awixɨnɨ.
44027033	Wɨ'a' o'nɨne na'nɨ Poro eŋɨ' rɨre'mɨxɨ' nɨwia nurɨ re urayiŋɨnigɨnɨ, “None rɨ'wɨpi' rɨpɨ na'nɨ aya' sɨ'wɨ' nearoarɨŋagɨ na'nɨ aiwa' mɨnɨ' mɨmɨwiai'kɨ' ninɨrane yarɨ'na' sɨ'a' obaxɨ' rɨxa no'ra nurɨ agwɨ rɨxa we' wu'kau' sɨkwɨ' wau' wau' imo'nɨŋɨ'yirɨnɨ.
44027034	Ayɨna'nɨ nionɨ eŋɨ' rɨre'mɨxɨ' nɨseairɨ ‘Aiwa' bɨ nɨmearo nɨ'poyɨ.’ seararɨŋɨnɨ. Sewanɨŋɨ'yɨ'ne' aiwa' nɨnɨro oerɨ'kiemea'nɨ'poyɨnɨrɨ seararɨŋɨnɨ. Woxɨ ai' bɨ manɨ'nɨpa epɨ'rɨ' eŋagɨ na'nɨ seararɨŋɨnɨ.” nurɨma'na'
44027035	bisɨ'kerɨ'a' bɨ nɨmearɨ wigɨ' sɨŋwɨ' anɨgɨ'e da'nɨ aiwa' apɨ na'nɨ Gorɨxomɨ yayɨ' numema'na' nɨkwɨrɨrɨ rɨxa narɨ'na'
44027036	a'ma' nɨ'nɨ enɨ rɨxa dɨŋɨ' wɨ'a' bɨ wo'nɨ'agɨ aiwa' bɨ nɨmearo nɨnɨro
44027037	— A'ma' sɨpɨxɨ'yo ŋweaŋwa'ene ayɨ' 276 enerɨnɨ.
44027038	Nene rɨxa apa'nɨ nɨnɨma'na' sɨpɨxo nayɨ' oenɨrɨ witɨ' aiwa' mɨnɨ'wa'pɨ rawɨrawa'yo emɨ mɨmea'mɨ' egɨ'awixɨnɨ.
44027039	Rɨxa wɨ'a' o'na'na' a'rɨ'wɨyimɨ “Xwɨ'a' bɨ aŋwɨ erɨnɨ.” yaiwi'ɨ'a'pɨ sɨŋwɨ' nɨwɨnɨro'na' mi' mo'mɨxɨpa nero ai' sɨmɨnɨ' rɨwoŋɨ' bɨ inɨki'nɨ wia'roŋagɨ nɨwɨnɨro e epaxɨ' eŋa'na'yɨ', sɨpɨxo nɨmea'a nɨyirane e oiwie'kɨ'nɨmeaaneyɨnɨrɨ e'ɨ'a'yɨ'
44027040	wa gwɨ' ainɨxɨ' i'peaarɨŋɨ' mamo'wa'rɨnɨŋɨ'pɨ rawɨrawa'yo i'peaŋe amɨ xe oe'peanɨrɨ ni'kweawa'ra pwarɨ'na' wa imɨŋɨ'pɨ sɨmɨnɨ' rɨwoŋɨ'pimɨ na'nɨ nɨxemɨ oneaunɨrɨ sɨpɨxoya' rapɨrapɨ' nemɨme'a nɨpeyiro sona' enɨ ni'kwearo inɨki'nɨ wia'roŋe na'nɨ omɨŋɨ' nɨme'ra wanɨro yarɨŋagɨ'a ai' re eŋɨnigɨnɨ.
44027041	Sɨpɨxo xwɨ'a' i'nɨmɨ eŋa'na' rawɨrawa' akwɨnɨ'a'na'ɨ rɨwoŋe sɨxɨ' nu'rorɨ sɨ'mɨ' xwɨ'a'yo xai'wɨ' noraŋia'rɨnɨrɨ na'nɨ wiŋwɨ' bɨ mepaxɨ' imo'nɨŋa'na' rawɨrawa' sɨpɨxɨ' i'kwe'mɨŋɨ'yo mia'kwiayi'a'na' sɨpɨxo rɨxa oro'nowiarɨŋagɨ wɨnɨgɨ'awixɨnɨ.
44027042	Sɨpɨxo rɨxa oro'nowiarɨŋagɨ nɨwɨnɨro porisowa xa'mɨ re rɨna'rɨgɨ'a' eŋagɨ na'nɨ “Sɨpɨxo sɨpi' e'a'na'yɨ', a'ma' gwɨ' ŋweagɨ'a' none awi' mearoarɨŋwa'owa inɨbe' nea'a e'ɨ' upɨ'rɨxɨnɨrɨ pɨpɨki'mɨ' e'wanɨgɨnɨ.” rɨnɨgɨ'a'pa “Rɨxa opɨkianeyɨ.” rɨnarɨŋagɨ'a aiwɨ
44027043	porisowamɨ sea'yɨ e wimo'nɨŋo “Poromɨ nɨme'ra nurɨ Romɨyɨ' aŋɨ'yo xɨxenɨ re'mo'wanɨgɨnɨ.” nɨyaiwirɨ na'nɨ awa wianɨro yarɨgɨ'a'pɨ pɨ'rɨ' nurakirɨ sekaxɨ' re nearɨŋɨnigɨnɨ, “A'ma' inɨbe' warɨgɨ'a'yɨ'ne' rɨxa nɨmawirɨ nɨxeamoro inɨbe' nea'a nuro imaŋɨ' e iwie'kɨ'nɨmea'poyɨ.
44027044	Inɨbe' mɨwarɨgɨ'a'yɨ'ne' i'kɨ'a' wa'ra'ranɨ, sɨpɨxo ororo'mɨ' inɨ'ɨ'pɨranɨ, ɨ'a' nɨxɨrɨma'na' nikwia'rɨga nuro imaŋɨ' e iwie'kɨ'nɨmea'poyɨ.” nearɨ'agɨ nene axɨ'pɨ e nerane na'nɨ wo ai' iniɨgɨ' mɨnami' nɨnenenɨ imaŋɨ' e iwie'kɨ'nɨmeaŋwanigɨnɨ.
44028001	Nene wo manɨ'nɨ' nɨnenenɨ imaŋɨ' e niwie'kɨ'nɨmea'ma'na' a'ma' e da'ŋɨ'yɨ' “Pɨrɨŋwɨ' rɨyi xegɨ' yoɨ' Morɨtaɨ rɨnɨŋɨ'yirɨnɨ.” rarɨŋagɨ'a arɨ'a' nɨwirane roŋa'na'
44028002	ayɨ' none neaiapanɨro na'nɨ aya' tɨ'nɨ nero inia' anɨŋɨ' siyamɨ'o' erɨ imɨŋɨ' rɨrɨ yarɨŋagɨ na'nɨ rɨ'a' nikea'ma'na' nɨnenenɨ nɨneaipemea'mɨ nuro rɨ'a' tɨ'ŋɨ' e neawa'rɨ'agɨ'a ai'
44028003	Poro rɨ'a' kɨrɨŋɨ' bia awi' nearɨ sarɨ'wa' nerɨ nɨmea'a nɨbɨrɨ rɨ'a' ikeaa'rarɨ'na' re eŋɨnigɨnɨ. Weaxɨ'a' wo rɨ'a' usi'nɨ'agɨ nɨre'mɨmea'mɨ nɨ'wiapɨrɨ Poroya' we'yo sidɨŋɨ' norɨ rɨrɨwiŋɨnigɨnɨ.
44028004	Rɨrɨwi'agɨ we' e'ɨ' mɨxea'a'na' sidɨro sɨnɨ yekwɨroŋagɨ a'ma' pɨrɨŋwɨ' ayimɨ da'ŋɨ'yɨ' sɨŋwɨ' e nɨwɨnɨro wiwɨnɨ re rɨnɨgɨ'awixɨnɨ, “A'ma' ro rawɨrawa'yo mɨnami'o ai' a'ma' pɨki'xwɨrɨ'o' eŋɨ' worɨ'anɨ? Ayɨna'nɨ ŋwɨ'a' aŋɨ'namɨ da'ŋɨ' imo'nɨgɨ'a'yɨ' ‘Xe sɨŋɨ' mupa oenɨ.’ yaiwiarɨgɨ'a'pimɨ da'nɨ weaxɨ'a' sidɨŋɨ' rɨ'a oŋoɨ?” rɨnɨ'agɨ'a aiwɨ
44028005	Poro weaxɨ'a'omɨ wɨwiɨ'a' nɨrorɨ rɨ'a' nikeaa'rɨma'na' rɨ'nɨŋɨ' bɨkwɨ onɨmia'pɨ ai' mɨwinɨŋɨnigɨnɨ.
44028006	Rɨ'nɨŋɨ' bɨkwɨ onɨmia'pɨ ai' mɨwinɨ'agɨ aiwɨ a'ma' ayɨ' “O xegɨ' we' rɨxa nɨmɨnɨnɨŋoɨ.” yaiwiro “Rɨxa nɨpie'rorɨ pɨyɨ' nenɨŋoɨ.” yaiwiro nero na'nɨ sɨŋwɨ' nɨwɨnɨro nɨŋwearo aya' wi' sɨŋwɨ' nɨwɨnɨro nɨŋweagɨ'asa'na' “Sɨpi' apɨ wi'meanɨŋoɨ.” yaiwiarɨgɨ'a'pɨ mɨwi'mea'agɨ nɨwɨnɨro'na' a'mɨ dɨŋɨ' sɨŋɨ' bɨ nɨmoro re nɨrɨga ugɨ'awixɨnɨ, “A'ma' ro ŋwɨ'a' aŋɨ'namɨ da'ŋɨ' imo'nɨŋɨ'yɨ' worɨ'anɨ?” nɨrɨga ugɨ'awixɨnɨ.
44028007	None iwie'kɨ'nɨmea'wae' a'ma' pɨrɨŋwɨ' apimɨ a'ma' nɨyonɨ sea'yɨ e nimo'nɨrɨ meŋweaŋoya' omɨŋɨ' bɨ inɨŋɨ' erɨnɨ. O xegɨ' yoɨ' Pabɨriasoyɨ rɨnɨŋorɨnɨ. O yayɨ' nɨneairɨ nɨneaipemea'mɨ nurɨ none sɨ'a' wɨyau' wɨyi o tɨ'nɨ nɨŋwearane mi'raŋɨ' neaiarɨ'na'
44028008	Pabɨriasomɨ xano rɨ'a' pɨrɨ' wiayirɨ agwɨ' xoxɨ' urorɨ wiarɨŋagɨ na'nɨ “O sɨmɨxɨ' wenɨ.” rarɨŋagɨ'a Poro arɨ'a' e nɨwirɨ o weŋe na'nɨ nurɨ nɨpa'wirɨ Gorɨxomɨ yarɨŋɨ' nɨwima'na' we' sea'yɨ e nɨwikwia'rɨrɨ naŋɨ' imɨxɨŋɨnigɨnɨ.
44028009	Naŋɨ' nimɨxɨma'na' eŋa'na' a'ma' pɨrɨŋwɨ' apimɨ ŋweagɨ'a' sɨmɨxɨ' yarɨgɨ'a'yɨ' nɨ'nɨ Poro omɨ naŋɨ' imɨxɨ'ɨ'pɨ na'nɨ arɨ'a' nɨwiro o tɨ'ŋɨ' e na'nɨ bayarɨ'na' naŋɨ' imɨmɨxɨmɨ' eŋɨnigɨnɨ.
44028010	E yarɨ'na' a'ma' ayɨ' we'yo nɨneamero aiwa' amɨpi' naŋɨ' bɨ nɨneaiapa nuro none rɨxa pɨrɨŋwɨ' apimɨ pɨ'nɨ nɨwia'rɨmɨ wanɨrɨ yarɨ'na' o'ɨ' e sɨpɨxɨ'yo nurane'na' aiwa' nanɨ'wa' na'nɨ anɨpa' bɨ neaiapowa'rɨgɨ'awixɨnɨ.
44028011	None pɨrɨŋwɨ' apimɨ ema' wau' wo ŋweaŋwa'one sɨpɨxɨ' Arekɨsadɨria da'ŋɨ' wo —Rawɨrawa' xwiogwɨ' na'nɨ sɨwɨ'a' yiŋagɨ na'nɨ pɨrɨŋwɨ' apimɨ e nɨŋweaŋɨsa'na' umɨnɨrɨ yarɨŋorɨnɨ. O sɨpɨxɨ' sɨ'mɨ' ikayɨ'wɨ' tɨ'nɨ imɨxɨnɨŋɨ'pɨ a'ma' aya'ɨ' wau'nɨŋɨ' sɨpɨxomɨ sɨ'mɨ' e imɨxɨnɨŋorɨnɨ. Sɨpɨxomɨ nɨpɨxemoa'nɨrane pɨrɨŋwɨ' apimɨ pɨ'nɨ nɨwia'rɨmɨ nurane
44028012	aŋɨ' yoɨ' Sairakusɨyɨ rɨnɨŋɨ'pimɨ niwie'kɨ'nɨmearane sɨ'a' wɨyau' wɨyi e weŋwa'one
44028013	a'mɨ sɨpɨxomɨ nɨpɨxemoa'nɨrane nɨyaki'a nurane aŋɨ' yoɨ' Rijiamɨyɨ rɨnɨŋɨ'pimɨ nɨre'morane e sa' weŋwa'one wɨ'a'pɨ tɨ'nɨ imɨŋɨ' rawɨrawa' tɨ'ŋɨ'mɨ da'nɨ yaparɨŋagɨ nɨwɨnɨrane sɨpɨxomɨ nɨmea'mɨ nurane omɨ sa' weŋwa'one wɨ'a'pɨ tɨ'nɨ sɨmɨnɨ' rɨwoŋɨ' yoɨ' Putioraiyɨ rɨnɨŋɨ'wa'mɨ nɨre'morane nayoa'ma'na'
44028014	re yaiwiŋwanigɨnɨ, “A'ma' Jisaomɨ dɨŋɨ' nɨwɨkwɨ'roro na'nɨ nɨrɨxɨ'mea' imo'nɨgɨ'a'yɨ' aŋɨ' rɨpimɨ re wi' rɨ'a ŋweaŋoɨ?” nɨyaiwirane pɨ'a' nerane wi' tɨ'nɨ rɨxa nerɨmea'nɨrane ayɨ' “Sɨ'a' we' wɨ'u'mɨ da'ŋɨ' wau' nene tɨ'nɨ ananɨ re ŋweapaxɨ'ranɨ?” nearɨ'agɨ'a ayɨ' tɨ'nɨ wi'nɨyɨ' nearɨ'a'pa e ŋweaŋwanigɨnɨ. Apɨ apɨ ne'ra nɨbɨ'wasa'na' Romɨ aŋɨ' tɨ'ŋɨ' e re'moŋwanigɨnɨ.
44028015	Romɨyo ŋweagɨ'a' nɨrɨxɨ'mea' imo'nɨgɨ'a'yɨ' wi' none na'nɨ “Awa o'ɨ'yimɨ barɨŋoɨ.” rɨnarɨŋagɨ'a arɨ'a' nɨwiro o'ɨ' e owirɨmeaaneyɨnɨro nɨbɨro'na' wi' aŋɨ' Apiasɨ tɨ'ŋɨ' e makerɨ'a' imɨxarɨgɨ'e awi' roro wi' A'ma' Aŋɨ' Mɨda'ŋɨ' Nɨbɨro Sa' Wearɨgɨ'iwa' Wi'kau' Wiwa'yɨ rɨnɨŋɨ'pɨ tɨ'ŋɨ' e awi' roro egɨ'a'yo Poro sɨŋwɨ' nɨwɨnɨrɨ'na' Gorɨxomɨ yayɨ' numerɨ dɨŋɨ' sɨxɨ' i'nɨŋɨnigɨnɨ.
44028016	None rɨxa Romɨ na'yo re'mo'a'na' gapɨmanowa Poromɨ gwɨ' aŋɨ'yo mɨŋwɨra'rɨ' aŋɨ' wiwa'mɨ xegɨ'pɨ ŋweaŋa'na' porisɨ' awi' mearoarɨŋo xe awi' omearonɨrɨ sɨŋwɨ' wɨnɨgɨ'awixɨnɨ.
44028017	Poro sɨ'a' wɨyau' wɨyi rɨxa no'ra'na' “Judayɨ' a'mɨna' imo'nɨgɨ'a' Romɨyo re ŋweagɨ'a'yɨ' obɨ'poyɨ.” nɨrɨrɨ awa rɨxa o tɨ'ŋɨ' e awi' ea'na'na' re urɨŋɨnigɨnɨ, “Gɨ' Judayɨ'ne', nionɨ negɨ' Judayo xwɨrɨ'a' wikɨxe'mɨnɨrɨ wi' mepa erɨ sɨwɨ' eŋi'na' da'nɨ negɨ' arɨ'owa e'rowia'pɨ'nɨgɨ'a'pɨ pɨ'rɨ' wiai'ki'mɨnɨrɨ wi' mepa erɨ e'agɨ aiwɨ Jerusaremɨyo da'nɨ gwɨ' nɨyigɨ'onɨ negɨ' Judayɨ' Romɨyo mɨnɨ nɨwigɨ'a'rɨnɨ.
44028018	Romɨyo mɨnɨ nɨwi'agɨ'a ayɨ' xwɨrɨxɨ' nɨnɨmero yarɨŋɨ' nɨniayiro'na' ɨ'wɨ' nionɨ nɨpɨkipaxɨ' bɨ meŋa'onɨ imo'nɨŋagɨ nɨnanɨro na'nɨ rɨxa Poromɨ kikiɨ'a' owa'raneyɨnɨrɨ e'agɨ'a aiwɨ
44028019	negɨ' Judayɨ' pɨ'rɨ' wiai'ki'mɨ' nero ‘Wa'rɨpaxomanɨ.’ rɨgɨ'awixɨnɨ. E rarɨŋagɨ'a nionɨ sɨŋwɨ' e nɨwɨnɨrɨ ‘Go arɨ'a' eŋe da'nɨ ra'na' xe kikiɨ'a' ounɨrɨ nimɨxɨpɨ'rɨ'a'rɨ'anɨ?’ nɨyaiwirɨ na'nɨ re urɨŋanigɨnɨ, ‘Romɨyɨ' mɨxɨ' ina'yɨ' Sisao gɨ' xwɨrɨxɨ' arɨ'a' ni'wɨnɨgɨnɨ.’ urɨŋanigɨnɨ. Nionɨ negɨ' Judayɨ' na'nɨ xwɨyɨ'a' bɨ uxekwɨ'mo'mɨ'a na'nɨ mɨrarɨŋɨnɨ.
44028020	E nigɨ'a' apɨ na'nɨ a'waŋɨ' searɨmɨnɨrɨ na'nɨ ‘Awamɨ sɨŋwɨ' nɨwɨnɨrɨ xwɨyɨ'a' urɨmɨ na'nɨ obɨ'poyɨ.’ rɨ'anigɨnɨ. A'ma' Isɨrerene yea'yɨ' neayimɨxemeanɨ'a na'nɨ dɨŋɨ' ukɨkayoarɨŋwa'omɨ nionɨ dɨŋɨ' ukɨkayoŋagɨ na'nɨ gwɨ' ainɨxɨ' rɨri' nɨyinɨnɨ.” urɨŋɨnigɨnɨ.
44028021	E urɨ'agɨ awa re urɨgɨ'awixɨnɨ, “Judia pɨropenɨsɨ'yo da'nɨ joxɨ na'nɨ payɨ' bɨ mɨmeaŋwa'rɨnɨ. Negɨ' wo e da'nɨ enɨ nɨbɨrɨ repɨyɨ' nɨneairɨ'na'ranɨ, a'waŋɨ' nɨnearɨrɨ'na'ranɨ, joxɨ na'nɨ sɨpi' bɨ mɨnearɨŋɨ'rɨnɨ.
44028022	E nerɨ ai' ‘Dɨŋɨ' joxɨ yaiwiarɨŋɨ' rɨpɨ, “Gorɨxomɨ pi'ra'nɨŋɨ' xɨ'darɨgɨ'a'yɨ' apɨ apɨ nerɨŋɨ'pimɨ da'nɨ pi'ra'nɨŋɨ' xɨ'darɨgɨ'a'rɨnɨ.” yaiwiarɨŋɨ'pɨ arɨ'a' osianeyɨ.’ neaimo'narɨnɨ. Ayɨ' none rɨpɨ na'nɨ arɨ'a' nɨwirane nɨjɨ'a' imo'nɨŋagwɨ na'nɨ rɨrarɨŋwɨnɨ. A'ma' O'ɨ' Gorɨxo tɨ'a'mɨnɨ inɨŋɨ'yiyɨ rɨnɨŋɨ'yimɨ nɨxɨ'dɨro gwɨ' mo'nɨgɨ'a'yɨ' na'nɨ a'ma' amɨ amɨ ŋweagɨ'a'yɨ' ‘Ayɨ' naŋɨ' mɨyarɨŋoɨ.’ rɨnarɨgɨ'a' na'nɨ none nɨjɨ'a'rɨnɨ.” urɨgɨ'awixɨnɨ.
44028023	Judayɨ' a'mɨna' awa “Sɨ'a' ayimɨ Poro xwɨyɨ'a' nearɨnɨ'a na'nɨ awi' ea'nɨ'wanɨgɨnɨ.” nɨrɨna'rɨro sɨ'a' ayi rɨxa imo'na'na' obaxɨ' aŋɨ' xɨ'o ŋweaŋiwa'mɨ na'nɨ ba'na' wɨ'a' mo'nɨŋɨ'mɨ da'nɨ sɨ'a'pɨ tɨ'nɨ na'nɨ Gorɨxo a'ma'yɨ' xegɨ' xwioxɨ'yo mɨmea'mɨ' nerɨ umeŋweanɨ'a'pɨ na'nɨ a'waŋɨ' nurɨrɨ'na' repɨyɨ' nɨwie'ra urɨ nionɨ Jisasomɨ dɨŋɨ' wɨkwɨ'roarɨŋa'pa ayɨ' enɨ owɨkwɨ'rɨ'poyɨnɨrɨ o na'nɨ nure'wapɨyirɨ'na' ŋwɨ' ikaxɨ' Moseso nɨrɨrɨ eaŋɨ'pimɨ da'nɨ tɨ'nɨ wɨ'a' ro'kiamoagɨ'a'wa nɨrɨro eagɨ'a'pimɨ da'nɨ tɨ'nɨ mɨŋɨ' niro'a urɨ nerɨ nura warɨ'na'
44028024	wa xɨ'o urarɨŋɨ'pɨ arɨ'a' nɨwiro “Neparɨnɨ.” wipɨmo'nɨ'agɨ aiwɨ wa arɨ'a' nɨwiro dɨŋɨ' mɨkwɨ'rogɨ'awixɨnɨ.
44028025	Awa e nero Poro urarɨŋɨ'pɨ na'nɨ dɨŋɨ' bɨ biau' nɨmoro na'nɨ xwɨyɨ'a' na' bɨnɨ rɨna'rɨpaxɨ' mimo'nɨ' yarɨ'na' Poro xwɨyɨ'a' yoparɨ' rɨpɨ ura'na' omɨ pɨ'nɨ nɨwia'rɨmɨ ugɨ'awixɨnɨ, “Kwi'yɨ' Gorɨxoya'pɨ wɨ'a' ro'kiamoagɨ' Aisaiaoyɨ rɨnɨŋomɨ ‘Joxɨ a'ma' ayo nurɨ e urɨ'ɨrɨxɨnɨ.’ ura'na' o nurɨ negɨ' arɨ'owe'yo aga xɨxenɨ re urɨŋɨ'rɨnɨ, ‘ “Seyɨ'ne' arɨ'a' ne'ra nuro ai' nɨjɨ'a' wi' imo'nɨpɨ'rɨ'a'manɨ. Sɨŋwɨ' naga nuro ai' dɨŋɨ' ‘Ayɨ' apɨrɨ'anɨ?’ wi' mopɨ'rɨ'a'manɨ.” ’ urɨ'ɨrɨxɨnɨ. Ayɨ' rɨpɨ na'nɨrɨnɨ. Wigɨ' dɨŋɨ' tɨ'nɨ ne'ra warɨgɨ'a'yɨ' mɨŋɨ' sɨ'ŋa'nɨŋɨ' imoŋagɨ'a na'nɨ rɨrarɨŋɨnɨ. Wigɨ' sɨŋwɨ' mɨsupa'rɨpa ero arɨ'a' mɨpɨ'ro'nɨpa ero nero sɨŋwɨrɨyɨ', wigɨ' sɨŋwɨ' tɨ'nɨ sɨŋwɨ' anɨro arɨ'a' ero dɨŋɨ' pi'ra'nɨŋɨ' neyi'roro moro wigɨ' ɨ'wɨ' yarɨgɨ'a'yɨ' rɨ'wɨ'mɨnɨ mamoro e'a'na'yɨ', Gorɨxonɨ pi'ra'nɨŋɨ' wimɨxɨpaxɨ'rɨnɨ.’ Aisaiao Gorɨxo na'nɨ e nɨwurɨyirɨ'na' negɨ' arɨ'owe'yo imo'nagɨ'a'pɨ tɨ'nɨ aga xɨxenɨ nɨrɨrɨ wurɨyiŋɨ'rɨnɨ.
44028026	Awa e nero Poro urarɨŋɨ'pɨ na'nɨ dɨŋɨ' bɨ biau' nɨmoro na'nɨ xwɨyɨ'a' na' bɨnɨ rɨna'rɨpaxɨ' mimo'nɨ' yarɨ'na' Poro xwɨyɨ'a' yoparɨ' rɨpɨ ura'na' omɨ pɨ'nɨ nɨwia'rɨmɨ ugɨ'awixɨnɨ, “Kwi'yɨ' Gorɨxoya'pɨ wɨ'a' ro'kiamoagɨ' Aisaiaoyɨ rɨnɨŋomɨ ‘Joxɨ a'ma' ayo nurɨ e urɨ'ɨrɨxɨnɨ.’ ura'na' o nurɨ negɨ' arɨ'owe'yo aga xɨxenɨ re urɨŋɨ'rɨnɨ, ‘ “Seyɨ'ne' arɨ'a' ne'ra nuro ai' nɨjɨ'a' wi' imo'nɨpɨ'rɨ'a'manɨ. Sɨŋwɨ' naga nuro ai' dɨŋɨ' ‘Ayɨ' apɨrɨ'anɨ?’ wi' mopɨ'rɨ'a'manɨ.” ’ urɨ'ɨrɨxɨnɨ. Ayɨ' rɨpɨ na'nɨrɨnɨ. Wigɨ' dɨŋɨ' tɨ'nɨ ne'ra warɨgɨ'a'yɨ' mɨŋɨ' sɨ'ŋa'nɨŋɨ' imoŋagɨ'a na'nɨ rɨrarɨŋɨnɨ. Wigɨ' sɨŋwɨ' mɨsupa'rɨpa ero arɨ'a' mɨpɨ'ro'nɨpa ero nero sɨŋwɨrɨyɨ', wigɨ' sɨŋwɨ' tɨ'nɨ sɨŋwɨ' anɨro arɨ'a' ero dɨŋɨ' pi'ra'nɨŋɨ' neyi'roro moro wigɨ' ɨ'wɨ' yarɨgɨ'a'yɨ' rɨ'wɨ'mɨnɨ mamoro e'a'na'yɨ', Gorɨxonɨ pi'ra'nɨŋɨ' wimɨxɨpaxɨ'rɨnɨ.’ Aisaiao Gorɨxo na'nɨ e nɨwurɨyirɨ'na' negɨ' arɨ'owe'yo imo'nagɨ'a'pɨ tɨ'nɨ aga xɨxenɨ nɨrɨrɨ wurɨyiŋɨ'rɨnɨ.
44028027	Awa e nero Poro urarɨŋɨ'pɨ na'nɨ dɨŋɨ' bɨ biau' nɨmoro na'nɨ xwɨyɨ'a' na' bɨnɨ rɨna'rɨpaxɨ' mimo'nɨ' yarɨ'na' Poro xwɨyɨ'a' yoparɨ' rɨpɨ ura'na' omɨ pɨ'nɨ nɨwia'rɨmɨ ugɨ'awixɨnɨ, “Kwi'yɨ' Gorɨxoya'pɨ wɨ'a' ro'kiamoagɨ' Aisaiaoyɨ rɨnɨŋomɨ ‘Joxɨ a'ma' ayo nurɨ e urɨ'ɨrɨxɨnɨ.’ ura'na' o nurɨ negɨ' arɨ'owe'yo aga xɨxenɨ re urɨŋɨ'rɨnɨ, ‘ “Seyɨ'ne' arɨ'a' ne'ra nuro ai' nɨjɨ'a' wi' imo'nɨpɨ'rɨ'a'manɨ. Sɨŋwɨ' naga nuro ai' dɨŋɨ' ‘Ayɨ' apɨrɨ'anɨ?’ wi' mopɨ'rɨ'a'manɨ.” ’ urɨ'ɨrɨxɨnɨ. Ayɨ' rɨpɨ na'nɨrɨnɨ. Wigɨ' dɨŋɨ' tɨ'nɨ ne'ra warɨgɨ'a'yɨ' mɨŋɨ' sɨ'ŋa'nɨŋɨ' imoŋagɨ'a na'nɨ rɨrarɨŋɨnɨ. Wigɨ' sɨŋwɨ' mɨsupa'rɨpa ero arɨ'a' mɨpɨ'ro'nɨpa ero nero sɨŋwɨrɨyɨ', wigɨ' sɨŋwɨ' tɨ'nɨ sɨŋwɨ' anɨro arɨ'a' ero dɨŋɨ' pi'ra'nɨŋɨ' neyi'roro moro wigɨ' ɨ'wɨ' yarɨgɨ'a'yɨ' rɨ'wɨ'mɨnɨ mamoro e'a'na'yɨ', Gorɨxonɨ pi'ra'nɨŋɨ' wimɨxɨpaxɨ'rɨnɨ.’ Aisaiao Gorɨxo na'nɨ e nɨwurɨyirɨ'na' negɨ' arɨ'owe'yo imo'nagɨ'a'pɨ tɨ'nɨ aga xɨxenɨ nɨrɨrɨ wurɨyiŋɨ'rɨnɨ.
44028028	Ayɨna'nɨ seyɨ'ne' aga nɨjɨ'a' re imo'nɨ'poyɨ, ‘Gorɨxo xɨ'o nene yea'yɨ' neayimɨxemea'mɨnɨrɨ eŋɨ'pɨ na'nɨ wa'ɨ' urarɨgɨ'a'wa rɨxa e'ma'yo ourɨ'poyɨnɨrɨ na'nɨ urowa'rɨŋɨ'rɨnɨ. Ayɨ' arɨ'a' wipɨ'rɨ'a'rɨnɨ.’ yaiwi'poyɨ.”
44028029	[Poro e ura'na' Judayɨ' mɨxɨmɨxeawia'mɨ' niga nuro omɨ pɨ'nɨ nɨwia'rɨmɨ ugɨ'awixɨnɨ.]
44028030	Poro e aŋɨ' xɨ'o bɨ' eŋiwa'mɨ nɨŋwearɨ a'ma' xɨ'omɨ xwɨyɨ'a' oŋweaaneyɨnɨrɨ bɨ'a'yo yayɨ' nɨwimorɨ xwɨyɨ'a' Gorɨxo a'ma'yɨ' xegɨ' xwioxɨ'yo mɨmea'mɨ' nerɨ umeŋweanɨ'a'pɨ na'nɨ wa'ɨ' nurɨrɨ i'nɨmɨ bɨ mimo'nɨ' A'mɨna' Jisasɨ Kiraiso na'nɨ ure'wapɨyarɨ'na' a'ma' wi' pɨ'rɨ' urakianɨro mepa egɨ'awixɨnɨ. E yarɨ'na' xwiogwɨ' wau' mu'roŋɨnigɨnɨ.
44028031	Poro e aŋɨ' xɨ'o bɨ' eŋiwa'mɨ nɨŋwearɨ a'ma' xɨ'omɨ xwɨyɨ'a' oŋweaaneyɨnɨrɨ bɨ'a'yo yayɨ' nɨwimorɨ xwɨyɨ'a' Gorɨxo a'ma'yɨ' xegɨ' xwioxɨ'yo mɨmea'mɨ' nerɨ umeŋweanɨ'a'pɨ na'nɨ wa'ɨ' nurɨrɨ i'nɨmɨ bɨ mimo'nɨ' A'mɨna' Jisasɨ Kiraiso na'nɨ ure'wapɨyarɨ'na' a'ma' wi' pɨ'rɨ' urakianɨro mepa egɨ'awixɨnɨ. E yarɨ'na' xwiogwɨ' wau' mu'roŋɨnigɨnɨ.
45001001	Poronɨ payɨ' rɨna nearɨ mo'naparɨŋɨnɨ. Nionɨ Kiraisɨ Jisasoya' xɨna'i'nɨ'nɨŋɨ' nimo'nɨrɨ yarɨŋa' wonɨrɨnɨ. Gorɨxo wa'ɨ' nurɨmeiarɨŋɨ' wo imo'nɨ'wɨnɨgɨnɨrɨ we'yo ɨ'a' numɨrɨrɨ oya' xwɨyɨ'a' yayɨ' neainarɨŋɨ'pɨ nurɨmei'wɨnɨgɨnɨrɨ nɨrɨ'pearɨ niŋonɨrɨnɨ.
45001002	Xwɨyɨ'a' apɨ o eŋi'na' xegɨ' wɨ'a' ro'kiamoagɨ'a'wa nɨrɨro rɨ'wamɨŋɨ' ŋwɨ'a'ɨ rɨnɨŋɨ'yo eagɨ'a'pimɨ da'nɨ nɨnearɨrɨ sɨ'mɨ' e tɨnɨŋɨ'pɨrɨnɨ.
45001003	Xwɨyɨ'a' yayɨ' neainarɨŋɨ' apɨ xegɨ' xewaxo na'nɨ rɨnɨŋɨ'pɨrɨnɨ. O aga a'ma' nimo'nɨrɨ'na' imo'nɨŋɨ'pɨ na'nɨ dɨŋɨ' nɨmorane'na' re yaiwiarɨŋwa'rɨnɨ, “Mɨxɨ' ina'yɨ' Depitoya' iyɨ' axɨ'pa' imo'nɨŋɨ'yɨ' worɨ'anɨ?” yaiwiarɨŋwa'rɨnɨ.
45001004	Kwi'yɨ' xegɨ' bɨ o imo'nɨŋɨ'pɨ na'nɨ dɨŋɨ' nɨmorane'na' re yaiwiarɨŋwa'rɨnɨ, “Gorɨxo eŋɨ' sɨxɨ' ea'nɨŋɨ' xɨ'o imo'nɨŋɨ'pɨ aya' wi' sɨwa' neairɨ xwa'rɨpa'yo da'nɨ owia'pɨ'nɨmeanɨrɨ a'mɨ sɨŋɨ' wimɨxɨrɨ nerɨŋɨ'pimɨ da'nɨ re'nɨŋɨ' nearɨŋɨ'rɨ'anɨ, ‘Gɨ' niiwaxorɨnɨ.’ nearɨŋɨ'rɨ'anɨ?” yaiwiarɨŋwa'rɨnɨ. O Jisasɨ Kiraiso negɨ' A'mɨna'o na'nɨ rarɨŋɨnɨ.
45001005	Omɨ da'nɨnɨ Gorɨxo wa' nɨneawianɨrɨ xegɨ' wa'ɨ' wurɨmeiarɨgɨ'a'wa oimo'nɨ'poyɨnɨrɨ nearɨ'peaŋɨ'rɨnɨ. None wa'ɨ' wurɨmeiarɨ'na' e'ma'yɨ' xɨxegɨ'nɨ nɨ'nɨ wi' wi' dɨŋɨ' “Xwɨyɨ'a' apɨ neparɨnɨ.” yaiwiro sɨnɨ pɨ'rɨ' mɨwiai'ki' arɨ'a' yɨ'mɨgɨ' wiro e'ɨ'rɨxɨnɨrɨ nearɨ'peaŋɨ'rɨnɨ. Kiraisomɨ e wii'ɨ'rɨxɨnɨrɨ nearɨ'peaŋɨ'rɨnɨ.
45001006	Seyɨ'ne' enɨ ayɨ' wiyɨ'ne'rɨnɨ. Jisasɨ Kiraiso xɨ'oya' imo'nɨpɨ'rɨ na'nɨ we'yo ɨ'a' seaumɨrɨŋɨ' wiyɨ'ne'rɨnɨ.
45001007	Aŋɨ' Romɨyo ŋweagɨ'a'yɨ'ne' —A'ma' Gorɨxo dɨŋɨ' sɨxɨ' seayirɨ nionɨya' oimo'nɨ'poyɨnɨrɨ we'yo ɨ'a' seaumɨrɨrɨ eŋɨ'yɨ'ne'rɨnɨ. Seyɨ'ne' na'nɨ nionɨ payɨ' rɨna nearɨ mo'naparɨŋɨnɨ. “Negɨ' a'po Gorɨxo tɨ'nɨ A'mɨna' Jisasɨ Kiraiso tɨ'nɨ awau' wa' seawianɨri seyɨ'ne' nɨwayɨro'nɨro ŋweapɨ'rɨ na'nɨ seaiiri e'isixɨnɨ.” nimo'narɨnɨ.
45001008	Payɨ' rɨna nearɨ'na' xa'mɨ rɨpɨ osearɨmɨnɨ. Aŋɨ' nɨmɨnɨ xwɨyɨ'a' rɨpɨ ɨ'a' mena'rarɨŋagɨ'a na'nɨ gɨ' Gorɨxomɨ yayɨ' wiarɨŋɨnɨ, “Romɨyo ŋweagɨ'a' Jisasomɨ xɨ'darɨgɨ'a'yɨ' pi'ra'nɨŋɨ' dɨŋɨ' wɨkwɨ'roarɨŋoɨ.” Xwɨyɨ'a' apɨ aŋɨ' nɨmɨnɨ ɨ'a' mena'rarɨŋagɨ'a na'nɨ seyɨ'ne' nɨyɨ'ne'nɨ na'nɨ yayɨ' wiarɨŋɨnɨ. Jisaso neaiiŋɨ'pimɨ da'nɨ seyɨ'ne' e yarɨŋagɨ'a na'nɨ Gorɨxomɨ yayɨ' wiarɨŋɨnɨ.
45001009	Xewanɨŋo —O e e'wɨnɨgɨnɨrɨ nɨrɨŋɨ'pɨ anɨŋɨ' minɨ' nɨwiirɨ'na' xwɨyɨ'a' xegɨ' xewaxo na'nɨ yayɨ' neainarɨŋɨ'pɨ wa'ɨ' urɨmɨnɨrɨ na'nɨ yarɨŋa'orɨnɨ. Xewanɨŋo nionɨ xɨ'omɨ rɨxɨŋɨ' nurɨrɨ'na' sa' bɨ mɨŋwea' i'ni'na' seyɨ'ne' na'nɨ yarɨŋɨ' seawiiarɨŋa'pɨ na'nɨ ananɨ sopɨŋɨ' opaxɨ'rɨnɨ.
45001010	Omɨ rɨxɨŋɨ' nurɨrɨ'na' seyɨ'ne' tɨ'ŋɨ' e na'nɨ mɨbɨpaxɨ' imo'nayiŋa' eŋagɨ aiwɨ agwɨ ananɨ oya' dɨŋɨ' tɨ'nɨ bɨpaxɨ' imo'nɨ'ɨmɨgɨnɨrɨ aŋɨpaxɨ' yarɨŋɨ' wiarɨŋa'rɨnɨ.
45001011	Ayɨ' rɨpɨ na'nɨrɨnɨ. Nionɨ seyɨ'ne' tɨ'ŋɨ' e nɨseai'mearɨ seare'wapɨyarɨ'na' seyɨ'ne' kwi'yɨ'pimɨ da'nɨ a'mɨ bɨ tɨ'nɨ yo'ɨ' imo'nɨro sɨ'kɨ'kɨ' a'mɨ bɨ tɨ'nɨ nomɨxɨga upɨ'rɨ na'nɨ nionɨ aga nɨbɨrɨ sɨŋwɨ' seanɨmɨ na'nɨ nimo'narɨnɨ.
45001012	Nionɨ seyɨ'ne' nɨseai'mearɨ'na' nionɨnɨ eŋɨ' sɨxɨ' seai'mɨxɨmɨ na'nɨ marɨ'a'ɨ, seyɨ'ne' enɨ Jisasomɨ dɨŋɨ' nɨwɨkwɨ'roro pi'ra'nɨŋɨ' xɨ'darɨŋagɨ'a seanɨrɨ nionɨ enɨ dɨŋɨ' nɨwɨkwɨ'rorɨ pi'ra'nɨŋɨ' xɨ'darɨŋagɨ nanɨro nerɨŋɨ'pimɨ da'nɨ xɨxe eŋɨ' sɨxɨ' i'mɨxɨnanɨ na'nɨ rarɨŋɨnɨ.
45001013	Gɨ' nɨrɨxɨ'mea'yɨ'ne', seyɨ'ne' rɨpɨ na'nɨ majɨ'a' epɨ'rɨxɨnɨrɨ na'nɨ a'waŋɨ' osearɨmɨnɨ. Aya' wi' seyɨ'ne' tɨ'ŋɨ' e na'nɨ bɨ'ɨmɨgɨnɨrɨ nerɨ ai' amɨpi' bɨ pɨ'rɨ' nɨrakiayi'agɨ na'nɨ seyɨ'ne' bɨ sɨnɨ sɨŋwɨ' mɨseanɨŋa'rɨnɨ. “Nionɨ e'ma' amɨ gɨmɨ ŋweagɨ'a'yɨ' tɨ'ŋɨ' e nemerɨ wa'ɨ' urarɨ'na' wi' arɨ'a' nɨniro Jisasomɨ dɨŋɨ' wɨkwɨ'rogɨ'a'pa segɨ' wi' enɨ nionɨ urarɨ'na' axɨ'pɨ wɨkwɨ'ro'ɨ'rɨxɨnɨrɨ segɨ' tɨ'a'mɨnɨ bɨ'ɨmɨgɨnɨ.” nimo'narɨnɨ.
45001014	Nionɨ a'ma' nɨyonɨ kɨnɨxɨ' imo'nɨgɨ'a'yoranɨ, wauyɨ' imo'nɨgɨ'a'yoranɨ, dɨŋɨ' e'mɨ' sai'mɨ' mogɨ'a'yoranɨ, majɨ'a' imo'nɨgɨ'a'yoranɨ, a'ma' ayo nɨyonɨ xwɨyɨ'a' yayɨ' neainarɨŋɨ'pɨ urɨmɨ'a na'nɨ yoxa'ɨ'nɨŋɨ' ina'rɨnɨŋɨnɨ.
45001015	Ayɨna'nɨ nionɨ a'ma' Romɨ ŋweagɨ'a'yɨ'ne' enɨ xwɨyɨ'a' yayɨ' seainɨpaxɨ'pɨ wa'ɨ' searɨmɨ'a na'nɨ sɨ'mɨ' dɨ'pe'narɨŋɨnɨ.
45001016	Xwɨyɨ'a' yayɨ' neainarɨŋɨ'pimɨ da'nɨ Gorɨxo dɨŋɨ' wɨkwɨ'ro'ɨ'a'yo nɨyonɨ —Xa'mɨ Judayo yea'yɨ' uyimɨxemearɨ e'ma'yo enɨ yea'yɨ' uyimɨxemearɨ epaxɨ' eŋagɨ na'nɨ xwɨyɨ'a' apɨ na'nɨ nionɨ aya' bɨ me' ananɨ wa'ɨ' rɨmearɨŋa'rɨnɨ.
45001017	Ayɨna'nɨ nene “Gorɨxo arɨge nerɨ a'ma' a'mɨ we' ro'nɨŋɨ' xɨ'o imo'nɨŋɨ'pɨ wimɨxɨnɨ'a'rɨ'anɨ?” nɨyaiwirane ududɨ' neainɨpaxɨ'manɨ. Ayɨ' rɨpɨ na'nɨrɨnɨ. Xwɨyɨ'a' yayɨ' neainarɨŋɨ'pimɨ da'nɨ Gorɨxo wɨ'a' re'nɨŋɨ' neao'ki'mɨxa'rɨŋɨ'rɨnɨ. A'ma' Jisasomɨ iwamɨ'o' da'nɨ dɨŋɨ' nɨwɨkwɨ'ro'a numa'na' a'mɨ xegɨ' bɨ me' sa anɨŋɨ' wɨkwɨ'roarɨgɨ'a'yɨ', ayɨ' we' ro'nɨgɨ'a'yɨ' wimɨxarɨŋɨ'rɨnɨ. Bɨkwɨ'yo da'nɨ re nɨrɨnɨrɨ ea'nɨŋɨ'pɨ, “A'ma' Gorɨxonɨ dɨŋɨ' nɨkwɨ'ro'agɨ'a na'nɨ ‘We' ro'nɨgɨ'a'rɨnɨ.’ ra'rɨŋa'yɨ' dɨŋɨ' nɨyɨmɨŋɨ' tɨ'gɨ'a'yɨ' imo'nɨpɨ'rɨ'a'rɨnɨ.” nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ seararɨŋɨnɨ.
45001018	Gorɨxo a'ma' we' ro'nɨŋɨ' xɨ'o wimo'narɨŋɨ'pɨ me' rɨkɨkɨrɨ'o' yarɨgɨ'a'yɨ' —Ayɨ' wigɨ' rɨkɨkɨrɨ'o' yarɨgɨ'a'pɨ nero'na' Gorɨxo na'nɨ nɨjɨ'a' imo'nɨpaxɨ' imo'nɨŋɨ'pɨ rɨ'wɨ'mɨnɨ mamoarɨgɨ'a'yɨ'rɨnɨ. A'ma' ayɨ' na'nɨ Gorɨxo aŋɨ'namɨ da'nɨ wikɨ' wo'nɨ'agɨ na'nɨ pɨrɨ' umamoŋɨ'pɨ rɨxa sɨŋa'nɨ piaumɨmɨ' inɨnɨ.
45001019	Ayɨ' rɨpɨ na'nɨ rarɨŋɨnɨ. Gorɨxo a'ma' xɨ'o na'nɨ re yaiwipaxɨ'pɨ, “O imo'nɨŋɨ'pɨ, ayɨ' apɨ rɨ'a imo'nɨnɨ?” yaiwipaxɨ'pɨ yumɨ'i' mɨwimo'nɨ' sɨŋa'nɨ imo'nɨnɨ. Gorɨxo xewanɨŋo imo'nɨŋɨ'pɨ na'nɨ sɨwa' winɨŋɨ' eŋagɨ na'nɨ rarɨŋɨnɨ.
45001020	Xewanɨŋo imo'nɨŋɨ'pɨ —Apɨ sɨŋwɨ' tɨ'nɨ sɨŋwɨ' wɨnɨpaxɨ' mimo'nɨŋagɨ ai' eŋi'na' aŋɨ'na imɨxɨrɨ xwɨ'a'ri' imɨxɨrɨ eŋe da'nɨ a'ma' apimɨ sɨŋwɨ' nɨwɨnɨrɨ'na' “Xɨ'o imo'nɨŋɨ'pɨ, ayɨ' apɨrɨ'anɨ?” yaiwipaxɨ'rɨnɨ. “Eŋɨ' amɨpi' apɨ imɨxɨŋo ea'nɨŋɨ'pɨ na' rɨ'wɨ'yo ai' wi' samɨŋɨ' wenɨ'a'manɨ.” yaiwirɨ “Xɨ'o imɨxɨŋɨ'pimɨ xegɨ' bɨ nɨwimo'nɨrɨ na'nɨ aga sea'yɨ e rɨ'a wimo'nɨnɨ?” yaiwirɨ epaxɨ'rɨnɨ. Ayɨna'nɨ a'ma' Gorɨxomɨ wi' yapɨ' re ure'wapɨyipaxɨ' menɨnɨ. “Nionɨ joxɨ imo'nɨŋɨ'pɨ na'nɨ majɨ'a' nimo'nɨrɨ na'nɨ nɨpɨkwɨnɨ mimo'nɨŋɨ' eŋa'onɨrɨnɨ.” urɨpaxɨ' menɨnɨ.
45001021	Eŋi'na' a'ma' ayɨ' sɨnɨ xɨxenɨ “Gorɨxo apɨ rɨ'a imo'nɨnɨ?” nɨyaiwiro aiwɨ re egɨ'awixɨnɨ. O Ŋwɨ'a'o eŋagɨ na'nɨ we' i'kwiaŋwɨ'yo tɨpaxɨ'pa mɨtɨpa ero amɨpi' xɨ'o imɨxɨŋɨ'pɨ na'nɨ yayɨ' mɨwipa ero wigɨ' dɨŋɨ' nɨmorɨ'na' majɨmajɨ'a' ika'rɨnɨro dɨŋɨ' xeŋwɨ'nɨ nɨmo'a nu'ɨ'asa'na' dɨŋɨ' rɨ'a' xeya'nɨgɨ'a'yɨ' imo'nɨro egɨ'awixɨnɨ.
45001022	“Dɨŋɨ' e'mɨ' sai'mɨ' moŋwae'nerɨnɨ.” nɨrɨro aiwɨ majɨmajɨ'a' ika'rɨnɨgɨ'a'yɨ' nimo'nɨro
45001023	Ŋwɨ'a' mɨpe' anɨŋɨ' imo'nɨŋomɨ mumi'mɨnɨ' rɨ'wɨ' numoro mimo'nɨ' ŋwɨ'a' bɨ ɨ'a' oxɨraneyɨnɨro a'ma'ranɨ, iŋɨ'ranɨ, odɨpi'ranɨ, naŋwɨ' onɨmia'piaranɨ, xopaikɨgɨ' bɨ nimɨxɨro “Negɨ' ŋwɨ'a' imo'nɨŋɨ'pɨ, ayɨ' rɨpɨrɨnɨ.” rɨgɨ'awixɨnɨ.
45001024	Gorɨxo a'ma' e majɨmajɨ'a' nika'rɨnɨro yarɨŋagɨ'a nɨwɨnɨrɨ'na' wigɨ' ɨ'eapa' winarɨŋɨ'pimɨ da'nɨ sɨpi' imo'nɨŋɨ'pimɨ xe oikɨrɨpea'nɨ'poyɨnɨrɨ sɨŋwɨ' wɨnɨŋɨnigɨnɨ. Sɨŋwɨ' e wɨnɨ'agɨ wiwanɨŋɨ'yɨ' piaxɨ' ea'mɨxɨnɨgɨ'awixɨnɨ.
45001025	Ayɨ' rɨpɨ na'nɨ Gorɨxo e eŋɨ'rɨnɨ. A'ma' ayɨ' nepa imo'nɨŋɨ' Gorɨxo na'nɨpɨ rɨ'wɨ' umoro yapɨ' imo'nɨŋɨ'pɨ ɨ'a' xɨrɨro nema'na' amɨpi' nɨ'nɨ imɨxɨŋomɨ —O anɨŋɨ' minɨ' yayɨ' umepaxorɨnɨ. “A'ma' nɨ'nɨ e e'ɨ'rɨxɨnɨ.” nimo'narɨŋorɨnɨ. Omɨ yayɨ' numero ɨ'a' mɨxɨrɨ' xɨ'o imɨxɨŋɨ'pimɨnɨ ɨ'a' xɨrɨro we'yo umero yarɨŋagɨ'a na'nɨ Gorɨxo e eŋɨ'rɨnɨ.
45001026	Ayɨna'nɨ Gorɨxo wigɨ' ɨ'eapa' winarɨŋɨ'pimɨ da'nɨ piaxɨ' wea'nɨpaxɨ' imo'nɨŋɨ'pɨ xe oikɨrɨpea'nɨ'poyɨnɨrɨ sɨŋwɨ' wɨnɨ'agɨ apɨxi'wa oxɨ' nɨmea'nɨrɨ'na' xɨrɨnɨ'ɨ'rɨxɨnɨrɨ imo'nɨŋɨ'pɨ pɨ'nɨ nɨwia'rɨro apɨxɨ' wi' tɨ'nɨ nɨpɨkwɨnɨ mimo'nɨŋɨ'pɨ niga ugɨ'awixɨnɨ.
45001027	Oxowa enɨ apɨxɨ' nɨmearo xɨrɨ'ɨ'rɨxɨnɨrɨ imo'nɨŋɨ'pɨ pɨ'nɨ nɨwia'rɨro “Oxɨ' wɨ'a tɨ'nɨ ɨ'wɨ' oinaneyɨ.” nɨyaiwiro aga sɨ'mɨ' nɨxeadɨ'pe'nɨro'na' oxɨ' wɨ'a wɨ'a tɨ'nɨ ɨ'wɨ' ninɨro piaxɨ' wea'nɨpaxɨ' imo'nɨŋɨ'pɨ inɨgɨ'awixɨnɨ. Ayɨna'nɨ “Wigɨ' ne'ra ugɨ'a'pɨ tɨ'nɨ xɨxenɨ pɨrɨ' Gorɨxo umamoŋɨ'pɨ rɨxa wi'meaŋɨ'rɨnɨ.” rarɨŋɨnɨ.
45001028	A'ma' “Gorɨxo apɨ imo'nɨŋorɨ'anɨ?” nɨwiaiwiro sɨ'mɨ' e mɨtɨnɨpa yarɨŋagɨ'a na'nɨ o wigɨ' “Sɨpi' e e oyaneyɨ.” yaiwiarɨgɨ'a'pɨ na'nɨ xe mɨŋɨ' niga u'ɨ'rɨxɨnɨrɨ sɨŋwɨ' wɨnɨŋɨnigɨnɨ. Sɨŋwɨ' e wɨnɨŋɨ' eŋagɨ na'nɨ ayɨ' amɨpi' nɨpɨkwɨnɨ mimo'nɨŋɨ' a'ma' mepaxɨ' imo'nɨŋɨ'pɨ ne'ra nuro re yarɨgɨ'a'rɨnɨ.
45001029	Nɨpɨkwɨnɨ mimo'nɨŋɨ' nɨ'nɨ na'nɨ mɨŋɨ' inɨro rɨkɨkɨrɨ'o' epaxɨ' imo'nɨŋɨ' nɨ'nɨ na'nɨ mɨŋɨ' inɨro anɨmɨ' yarɨ'a' epaxɨ' imo'nɨŋɨ' nɨ'nɨ na'nɨ mɨŋɨ' inɨro “A'ma' wi' rɨ'a' omea'rɨnɨ'poyɨ.” yaiwiarɨgɨ'a'pɨ na'nɨ mɨŋɨ' inɨro yarɨgɨ'a'rɨnɨ. Apɨnɨ yarɨgɨ'a'manɨ. Rɨpɨ enɨ aya' wi' yarɨgɨ'a'rɨnɨ. Sɨŋwɨ' ɨ'wɨ' wɨnɨro “Amɨpi' apɨ nionɨ meapaxɨ'pɨrɨnɨ.” bɨ onɨmia'pɨ mɨyaiwi' aya' wi' yaiwiro nɨwia'pɨ'nɨmearo a'ma' pɨkiro sɨ'mɨ'ra'xwɨro' ero yapɨ' wi'wapɨyiro a'ma' wi' na'nɨ nurɨrɨ'na' sɨpi' owi'meanɨrɨ urɨro u'nu'nɨŋɨ' wika'rɨro mɨmayɨ'o' wiro
45001030	xwɨyɨ'a'pai uŋwɨra'rɨro Gorɨxo na'nɨ sɨ'mɨ' tɨ'nɨ ero a'ma'yo xɨxewia'mɨ' rɨnɨro mɨxɨ' kɨ'nɨro mɨxɨ' meakɨ'nɨro sɨpi' imo'nɨŋɨ' a'ma' sɨnɨ nɨjɨ'a' mimo'nɨgɨ'a'pɨ e'wapɨ'nɨro xɨna'i'xaneyo maŋɨ' wiai'kiro yarɨgɨ'a'rɨnɨ.
45001031	Rɨpɨ enɨ yarɨgɨ'a'rɨnɨ. Majɨ'a' ika'rɨnɨro dɨŋɨ' uŋwɨra'rɨpaxɨ' mimo'nɨpa ero wi'yo dɨŋɨ' sɨpi' mɨwipa ero wa' mɨwianɨpa ero yarɨgɨ'a'rɨnɨ.
45001032	E yarɨgɨ'a'yɨ' Gorɨxo re ra'rɨŋɨ'pɨ na'nɨ nɨjɨ'a' nimo'nɨro aiwɨ, “A'ma' sɨpi' apɨ yarɨgɨ'a'yɨ' wi' sɨŋɨ' upaxɨ'manɨ. Pepaxɨ'rɨnɨ.” ra'rɨŋɨ'pɨ na'nɨ nɨjɨ'a' nimo'nɨro aiwɨ sɨpi' apɨ imo'nɨŋɨ'pimɨ nɨxɨ'da nuro apɨnɨ me' sɨpi' sea'yɨ e imo'nɨŋɨ' rɨpɨ enɨ nero ɨ'wɨ' apɨ ne'ra warɨgɨ'a'yo weyɨ' aya' wi' meararɨgɨ'a'rɨnɨ.
45002001	Ayɨna'nɨ a'ma' wi'yo xwɨyɨ'a' umeararɨgɨ'a' wiyɨ'ne'nɨ wiyɨ'ne'nɨ bɨ osearɨmɨnɨ. Sɨ'a' yoparɨ'yimɨ Gorɨxo a'ma' nɨyonɨ mi' o'mo'mɨxɨmɨ' yarɨ'na' “Ayɨ' na'nɨ ɨ'wɨ' apɨ eŋa'rɨnɨ.” urɨpaxɨ' imo'nɨŋɨ'pɨ tɨ'gɨ'a'yɨ'ne'manɨ. Ayɨ' rɨpɨ na'nɨrɨnɨ. A'ma' ɨ'wɨ' yarɨgɨ'a'pɨ na'nɨ xwɨyɨ'a' umeararɨgɨ'a'yɨ'ne', seyɨ'ne' enɨ ɨ'wɨ' axɨ'pɨ yarɨgɨ'a'yɨ'ne' eŋagɨ na'nɨ wi'nɨyo xwɨyɨ'a' numearɨro'na' sewanɨŋɨ'yɨ'ne' enɨ'nɨŋɨ' mearɨnarɨgɨ'a' eŋagɨ na'nɨ Gorɨxo mi' o'mo'mɨxɨmɨ' seaiarɨ'na' xwɨyɨ'a' bɨ urɨpaxɨ' imo'nɨpɨ'rɨ'a'manɨ.
45002002	Rɨpɨ nɨyaiwirɨ nɨjɨ'a' imo'nɨŋwɨnɨ, “A'ma' sɨpi' e yarɨgɨ'a'yo Gorɨxo xwɨyɨ'a' numea'rɨrɨ pɨrɨ' numamorɨ'na' xeŋwɨ'nɨ bɨ me' xɨxenɨ ayo rɨ'a wiarɨnɨ?” yaiwiŋwɨnɨ.
45002003	Ɨ'wɨ' axɨ'pɨ nero ai' segɨ' wi'nɨyɨ' ɨ'wɨ' yarɨgɨ'a'pɨ na'nɨ xwɨyɨ'a' umeararɨgɨ'a'yɨ'ne', wi'nɨyo numearɨro'na' segɨ' axɨ'pɨ egɨ'a'pɨ na'nɨ pi'oɨ yaiwinarɨŋoɨ? “Xwɨyɨ'a' Gorɨxo neamea'rɨnɨ'a'pimɨ ananɨ mu'ropaxenerɨnɨ.” rɨyaiwinarɨŋoɨ?
45002004	Gorɨxo segɨ' ɨ'wɨ' yarɨgɨ'a'pɨ rɨ'wɨ'mɨnɨ omamo'poyɨnɨrɨ wa' nɨseawianɨrɨ seaiiŋɨ'pɨ na'nɨ majɨ'a' nimo'nɨro'na' rɨpɨ enɨ rɨseaimo'narɨnɨ, “O wa' aya' wi' neawianɨrɨ pɨrɨ' apaxɨ' me' mɨneamamo' erɨ okɨnɨmo'nɨ'poyɨnɨrɨ xwapɨ' aya' wi' xwayɨ' nanɨrɨ ŋwearɨ yarɨŋɨ'pɨ peayɨ' wianɨpaxɨ' imo'nɨŋɨ'pɨ yarɨnɨ.” rɨseaimo'narɨnɨ?
45002005	Oweoɨ, seyɨ'ne' dɨŋɨ' wakɨsɨ' ninɨro'na' segɨ' ɨ'wɨ' yarɨgɨ'a'pɨ rɨ'wɨ'mɨnɨ mɨmamoarɨgɨ'a'yo da'nɨ sɨ'a' Gorɨxo sɨpi' a'ma' yarɨgɨ'a'pɨ na'nɨ wikɨ' rɨ'a' a'pia'wɨ'nɨŋɨ' nɨwerɨ pɨrɨ' umamonɨ'a'yi na'nɨ xɨ'o pɨrɨ' seamamonɨ'a'pɨ wi'nɨ wi'nɨ ɨkwɨkwarɨmɨ'nɨŋɨ' ya'rarɨŋoɨ.
45002006	Bɨkwɨ'yo re nɨrɨnɨrɨ ea'nɨŋɨ'pa, “Gorɨxo a'ma'yo pɨrɨ' numamorɨ'na' wonɨ wonɨ xɨxegɨ'nɨ wigɨ' ne'ra ugɨ'a'pɨ tɨ'nɨ xɨxenɨ pɨ'rɨ' umamonɨ'a'rɨnɨ.” nɨrɨnɨrɨ ea'nɨŋɨ'pa enɨ'a'rɨnɨ.
45002007	A'ma' Gorɨxo yayɨ' neamerɨ sea'yɨ e neaimɨxɨrɨ negɨ' wara' urɨ' mepaxɨ' neaimɨxɨrɨ dɨŋɨ' nɨyɨmɨŋɨ' tɨ'ŋwae'ne neaimɨxɨrɨ e'wɨnɨgɨnɨrɨ epaxɨ'pɨ tɨ'nɨ xɨxenɨ nero pɨ'nɨ mɨwia'rɨ' anɨŋɨ' minɨ' yarɨgɨ'a'yo o pɨrɨ' numamorɨ'na' dɨŋɨ' nɨyɨmɨŋɨ' tɨ'gɨ'a'yɨ' imo'nɨpɨ'rɨ na'nɨ wimɨxɨnɨ'a'rɨnɨ.
45002008	E nerɨ ai' a'ma' wiwanɨŋɨ'yɨ' na'nɨnɨ dɨŋɨ' nɨmo'nɨro xwɨyɨ'a' nepaxɨŋɨ' imo'nɨŋɨ'pɨ ari'kwɨ'kwɨ' nɨwiro nɨpɨkwɨnɨ mimo'nɨŋɨ'pimɨ xɨ'darɨgɨ'a'yo pɨrɨ' numamorɨ'na' xegɨ' wikɨ' rɨ'a' a'pia'wɨ'nɨŋɨ' wearɨŋɨ'pimɨ da'nɨ pɨrɨ' umamonɨ'a'rɨnɨ.
45002009	A'ma' sɨpi' yarɨgɨ'a' ayɨ' ayo xeanɨŋɨ' mɨmenɨŋwɨ' ayɨkwɨ' mɨrɨpaxɨ' imo'nɨŋɨ'pɨ wi'meanɨ'a'rɨnɨ. Judayɨ' e yarɨgɨ'a'yo aŋɨpaxɨ' nɨwi'mearɨ ai' e'ma'yɨ' e yarɨgɨ'a'yo enɨ wi'meanɨ'a'rɨnɨ.
45002010	Apɨ e nɨwirɨ ai' a'ma' naŋɨ' yarɨgɨ'a' ayɨ' ayo sea'yɨ e umerɨ we' i'kwiaŋwɨ'yo ŋwɨra'rɨrɨ nɨwayɨro'nɨro ŋweapɨ'rɨ na'nɨ wiirɨ enɨ'a'rɨnɨ. Judayɨ' e yarɨgɨ'a'yo aŋɨpaxɨ' e nɨwiirɨ ai' e'ma'yo enɨ wiinɨ'a'rɨnɨ.
45002011	Gorɨxo a'ma'yo pɨrɨ' numamorɨ'na' sɨ'mɨ' sɨ'mɨ' e nɨmerɨ pɨrɨ' umamonɨ'a'manɨ. Sa a'ma' wigɨ' egɨ'a'pɨ tɨ'nɨ xɨxenɨ pɨrɨ' umamonɨ'a' eŋagɨ na'nɨ rarɨŋɨnɨ.
45002012	A'ma' Gorɨxoya' ŋwɨ' ikaxɨ' ea'nɨŋɨ'pɨ mayɨ' nimo'nɨro ɨ'wɨ' yarɨgɨ'a'yɨ' anɨ'nɨpɨ'rɨ na'nɨ xwɨyɨ'a' numea'rɨrɨ'na' ŋwɨ' ikaxɨ' ea'nɨŋɨ'pimɨ da'nɨ numea'rɨrɨ “Joxɨ xwɨyɨ'a' e ea'nɨŋɨ' apɨ nɨwiai'kirɨ eŋɨ'rɨ'anɨ?” nurɨrɨ umea'rɨnɨ'a'manɨ. E nerɨ ai' ŋwɨ' ikaxɨ' ea'nɨŋɨ'pɨ tɨ'gɨ'a' ɨ'wɨ' yarɨgɨ'a'yo o apimɨ da'nɨ xwɨyɨ'a' nurɨrɨ umea'rɨnɨ'a'rɨnɨ.
45002013	Ayɨ' rɨpɨ na'nɨrɨnɨ. A'ma' xɨ'oya' ŋwɨ' ikaxɨ' ea'nɨŋɨ'pimɨ nepa mɨxɨ'dɨ' surɨ'ma' arɨ'a' wia'rɨ'a'yɨ' na'nɨ Gorɨxo dɨŋɨ' re yaiwinɨ'a'manɨ, “Nionɨya' sɨŋwɨ'yo da'nɨ we' ro'nɨŋɨ' imo'nɨgɨ'a'yɨ'rɨ'anɨ?” yaiwinɨ'a'manɨ. A'ma' arɨ'a' nɨwima'na' xɨxenɨ xɨ'darɨgɨ'a'yɨ' na'nɨnɨ “We' ro'nɨŋɨ' imo'nɨgɨ'a'yɨ'rɨnɨ.” ra'rɨnɨ'a'rɨnɨ.
45002014	E'ma'yɨ' —Ayɨ' ŋwɨ' ikaxɨ' ea'nɨŋɨ'pɨ mayɨ' imo'nɨgɨ'a'yɨ'rɨnɨ. Ayɨ' wigɨ' dɨŋɨ' tɨ'nɨ ŋwɨ' ikaxɨ' ea'nɨŋɨ'pɨ rɨnɨŋɨ'pa nero'na'yɨ', ŋwɨ' ikaxɨ' ea'nɨŋɨ'pɨ mayɨ' imo'nɨŋagɨ'a aiwɨ wigɨ' dɨŋɨ'yo da'nɨ re yaiwiarɨgɨ'a'rɨnɨ, “Mepaxɨ' imo'nɨrɨ ananɨ nepaxɨ' imo'nɨrɨ eŋɨ'pɨ, ayɨ' apɨrɨ'anɨ?” yaiwiarɨgɨ'a'rɨnɨ.
45002015	Ayɨ' pi' pi' nero'na' wigɨ' dɨŋɨ'yo da'nɨ “Nionɨ e nerɨ'na' sɨpi' rɨ'a yarɨŋɨnɨ?” yaiwinɨro “E nerɨ'na' naŋɨ' rɨ'a yarɨŋɨnɨ?” yaiwinɨro yarɨgɨ'a'pɨ sɨwa' re'nɨŋɨ' inarɨgɨ'a'rɨnɨ. Ŋwɨ' ikaxɨ' Bɨkwɨ'yo ea'nɨŋɨ'pa negɨ' xwioxɨ'yo enɨ axɨ'pɨ e'nɨŋɨ' rea'nɨnɨ? Sɨwa' e'nɨŋɨ' inarɨgɨ'a'rɨnɨ.
45002016	Xwɨyɨ'a' yayɨ' neainarɨŋɨ' nionɨ rarɨŋa'pɨ rɨnɨŋɨ'pa sɨ'a' Gorɨxo xegɨ' xewaxo Jisasomɨ da'nɨ a'ma' wigɨ' egɨ'a'pɨranɨ, dɨŋɨ' i'nɨmɨ ɨkwɨ'roarɨgɨ'a'pɨranɨ ai', pirɨro' winɨ'a'yi imo'na'na' a'ma' nɨyonɨ wigɨ' egɨ'a'pɨ tɨ'nɨ xɨxenɨ pɨrɨ' umamonɨ'a'rɨnɨ.
45002017	E nerɨ ai' wiyɨ'ne' “Nene Judayɨ' wɨ'rɨnɨŋwae'nerɨnɨ.” rɨnarɨgɨ'a'yɨ'ne' re yarɨgɨ'a'rɨnɨ. Ŋwɨ' ikaxɨ' Moseso eaŋɨ'pimɨ dɨŋɨ' nɨwɨkwɨ'roro'na' “Negɨ' apimɨ xɨ'darɨŋwa'pimɨ da'nɨ Gorɨxo yea'yɨ' neayimɨxemeanɨ'a'rɨnɨ.” rɨro sea'yɨ e nɨmenɨro “A'ma' Gorɨxoya' aya' tɨ'ŋwae'ne imo'nɨŋwɨnɨ.” rɨro yarɨgɨ'a'rɨnɨ.
45002018	Sea'yɨ e nɨmenɨro “Gorɨxo a'ma' e e'ɨ'rɨxɨnɨrɨ wimo'narɨŋɨ'pɨ tɨ'nɨ xɨxenɨ rɨxa nɨjɨ'a' imo'nɨŋwɨnɨ.” rɨro “Ŋwɨ' ikaxɨ' ea'nɨŋɨ'pimɨ da'nɨ neare'wapɨyigɨ'ene eŋagɨ na'nɨ naŋɨ' imo'nɨŋɨ'pimɨ sɨŋwɨ' mi' no'mɨxɨrane ‘Apɨ naŋɨ' imo'nɨŋɨ'pɨrɨnɨ.’ rɨpaxenerɨnɨ.” rɨro yarɨgɨ'a'rɨnɨ.
45002019	“A'ma' sɨŋwɨ' supa'rɨgɨ'a'yo nene sɨŋwɨ' tɨ'ŋwae'ne ananɨ nipemea'mɨ upaxenerɨnɨ.” yaiwinarɨgɨ'a'pa seyɨ'ne' dɨŋɨ' re nɨyaiwinɨro dɨŋɨ' sɨ'ŋa' ea'nɨro, “E'ma'yo ure'wapɨyipaxɨ' imo'nɨgɨ'a'yɨ' a'ma' wi'manɨ. Ayɨ' nenenɨrɨnɨ.” nɨyaiwinɨro dɨŋɨ' sɨ'ŋa' ea'nɨro “E'ma'yɨ' Gorɨxo na'nɨ majɨ'a' nero sɨ'a' yinɨŋɨ'mɨ'nɨŋɨ' emearɨgɨ'a'yo wɨ'a' wo'ki'mɨxɨpaxɨ' imo'nɨgɨ'a'yɨ' a'ma' wi'manɨ. Ayɨ' nenenɨrɨnɨ.” yaiwinɨro yarɨgɨ'a'rɨnɨ.
45002020	“A'ma' dɨŋɨ' mamo' nerɨ arɨ'ki' yarɨgɨ'a'yo ayɨyumɨ' wipaxɨ' imo'nɨgɨ'a'yɨ', ayɨ' nenerɨnɨ.” yaiwinɨro “A'ma' sɨnɨ niai'wɨ' dɨŋɨ' mogɨ'a'yo ure'wapɨyipaxɨ' imo'nɨgɨ'a'yɨ', ayɨ' nenerɨnɨ.” yaiwinɨro “Ŋwɨ' ikaxɨ' ea'nɨŋɨ'pɨ tɨ'ŋwae'ne eŋagwɨ na'nɨ mɨ'kɨ' amɨpi' na'nɨ nɨjɨ'a' imo'nɨrane nepaxɨŋɨ' imo'nɨŋɨ'pɨnɨ rɨrane yarɨŋwae'nerɨnɨ.” yaiwinɨro yarɨgɨ'a'rɨnɨ.
45002021	Seyɨ'ne' e e nɨyaiwiga warɨgɨ'a'pɨ nepa nimo'nɨrɨ'na'yɨ', a'ma' wi'yo ure'wapɨyarɨgɨ'a'yɨ'ne' pi' na'nɨ sewanɨŋɨ'yɨ'ne' mɨre'wapɨ'nɨ' yarɨgɨ'a'rɨnɨ? A'ma'yo “Ɨ'wɨ' mɨmeapanɨ.” nurɨro ai' seyɨ'ne' enɨ ɨ'wɨ' mɨmea' yarɨgɨ'a'yɨ'ne'ranɨ?
45002022	“Mea'nɨgɨ'a'yɨ'ne', ɨ'wɨ' minɨpanɨ.” nurɨro ai' seyɨ'ne' enɨ ɨ'wɨ' minɨ' yarɨgɨ'a'yɨ'ne'ranɨ? “A'ma' xopaikɨgɨ' nimɨxɨro ‘Negɨ' ŋwɨ'a'pɨ, ayɨ' rɨpɨrɨnɨ.’ rarɨgɨ'a'pɨ na'nɨ xwɨrɨ'a' neainarɨnɨ.” nɨrɨro ai' seyɨ'ne' aŋɨ' ŋwɨ'a' xopaikɨgɨ' na'nɨ mɨrɨnɨŋɨ'yo nɨpa'wiro ɨ'wɨ' mɨmeapa yarɨgɨ'a'ranɨ?
45002023	Weyɨ' nɨmenɨro “Ŋwɨ' ikaxɨ' ea'nɨŋɨ'pɨ tɨ'ŋwae'ne mimo'nɨpa reŋwɨnɨ?” rarɨgɨ'a'yɨ'ne', apimɨ nɨwiai'kirɨ'na' pi' na'nɨ “Ayɨ' Gorɨxomɨ aya' mɨwimo' we' i'kwiaŋwɨ'yo uŋwɨra'rarɨŋwɨnɨ.” yaiwiarɨgɨ'a'rɨnɨ?
45002024	Judayɨ'ne' “Gorɨxomɨ xɨ'darɨŋwɨnɨ.” nɨrɨro ai' sɨpi' apɨ apɨ yarɨgɨ'a'yɨ'ne' eŋagɨ na'nɨ Bɨkwɨ'yo xɨxenɨ rɨpɨ nɨrɨnɨrɨ ea'nɨnɨ, “Sɨpi' seyɨ'ne' yarɨgɨ'a'pimɨ da'nɨ e'ma'yɨ' Gorɨxomɨ ikayɨ'wɨ' umeararɨgɨ'a'rɨnɨ.” E nɨrɨnɨrɨ ea'nɨŋɨ'pɨ seyɨ'ne' na'nɨ xɨxenɨ rɨnɨnɨ.
45002025	Judayɨ'ne' ŋwɨ' ikaxɨ' ea'nɨŋɨ'pimɨ xɨxenɨ nɨxɨ'dɨro'na'yɨ', segɨ' sɨwɨ' “A'ma' o Gorɨxoya' imo'nɨŋɨ' worɨ'anɨ?” yaiwipɨ'rɨ na'nɨ iyɨ' sɨ'mɨ' sɨ'o' wa'kwi'narɨgɨ'a'pɨ naŋɨ' seaiipaxɨ' ai' ŋwɨ' ikaxɨ' ea'nɨŋɨ'pimɨ nɨwiai'kirɨ'na'yɨ', iyɨ' sɨ'mɨ' sɨ'o' nɨwa'kwi'nɨro ai' naŋɨ' seaiipaxɨ' mimo'nɨ' nerɨ mɨwa'kwi'nɨgɨ'a'yɨ' yapɨ imo'nɨŋoɨ.
45002026	A'ma' iyɨ' sɨ'mɨ' sɨ'o' mɨwa'kwi'nɨgɨ'a'yɨ' ŋwɨ' ikaxɨ' ea'nɨŋɨ'pɨ xɨxenɨ nɨxɨ'dɨro'na'yɨ', iyɨ' sɨ'mɨ' sɨ'o' mɨwa'kwi'nɨgɨ'a' ai' Gorɨxo “Ayɨ' a'ma' nionɨya'yɨ'rɨnɨ.” yaiwiarɨŋagɨ na'nɨ wa'kwi'nɨgɨ'a'yɨ'nɨŋɨ' imo'nɨŋoɨ.
45002027	Judayɨ'ne' ŋwɨ' ikaxɨ' ea'nɨŋɨ'pɨ tɨ'gɨ'a'yɨ'ne' imo'nɨro iyɨ' sɨ'mɨ' sɨ'o' wa'kwi'nɨro egɨ'a'yɨ'ne' ai' apimɨ wiai'ki'a'na'yɨ', e'ma'yɨ' —Ayɨ' iyɨ' sɨ'mɨ' sɨ'o' mɨwa'kwi'narɨgɨ'a'yɨ'rɨnɨ. Ayɨ' mɨwa'kwi'nɨgɨ'a' ai' ŋwɨ' ikaxɨ' ea'nɨŋɨ'pɨ tɨ'nɨ xɨxenɨ yarɨgɨ'a'pimɨ da'nɨ seyɨ'ne' xwɨyɨ'a' seaxekwɨ'mopaxɨ' mimo'nɨpa epɨ'rɨ'a'ranɨ? Oyɨ, xwɨyɨ'a' seaxekwɨ'mopaxɨ' epɨ'rɨ'a'rɨnɨ.
45002028	Ayɨ' rɨpɨ na'nɨ seararɨŋɨnɨ. Segɨ' wara'yo igi' wegɨ'a' bimɨ da'nɨ a'ma' Gorɨxoya' imo'narɨgɨ'a'manɨ. Wa'kwi'narɨŋɨ' a'ma' Gorɨxoya' wimɨxɨpaxɨ' imo'nɨŋɨ'pɨ enɨ iyɨ' sɨ'mɨ' seyɨ'ne' sɨ'o' wa'kwi'narɨgɨ'a'pɨmanɨ.
45002029	Oweoɨ, a'ma' nepa Gorɨxoya' imo'nɨgɨ'a'yɨ' wigɨ' xwioxɨ'yo i'nɨmɨ da'nɨ e imo'narɨgɨ'a'rɨnɨ. Wa'kwi'narɨŋɨ' a'ma' xɨ'oya' wimɨxɨpaxɨ' imo'nɨŋɨ'pɨ, ayɨ' wigɨ' dɨŋɨ'yo da'nɨ imo'narɨgɨ'a'rɨnɨ. Ŋwɨ' ikaxɨ' ea'nɨŋɨ'pɨ xɨ'darɨgɨ'a'pimɨ da'nɨ marɨ'a'ɨ, kwi'yɨ' Gorɨxoya'pimɨ da'nɨ a'ma' oya' imo'narɨgɨ'a'rɨnɨ. A'ma' e imo'nɨgɨ'a'yo wi'nɨyɨ' sea'yɨ e umepɨ'rɨ'a'manɨ. Gorɨxonɨ umenɨ'a'rɨnɨ.
45003001	A'ma' iyɨ' sɨ'mɨ' sɨ'o' wa'kwi'narɨgɨ'a'pimɨ da'nɨ Gorɨxoya' imo'nɨpaxɨ' meŋagɨ na'nɨ pi'yo da'nɨ Judayene e'ma'yo mu'roŋwɨnɨ? Negɨ' wa'kwi'narɨŋwa'pimɨ da'nɨ aga pi' naŋɨ' neaiiarɨŋɨ'rɨnɨ?
45003002	Ai, nene Judayene eŋagwɨ na'nɨ amɨpi' naŋɨ' bɨ bɨ obaxɨ' neai'meaŋɨ'rɨnɨ. Naŋɨ' bɨ bɨ obaxɨ'yɨ' xɨra'nɨ imo'nɨŋɨ'pɨ, ayɨ' rɨpɨrɨnɨ. Gorɨxo xwɨyɨ'a' xɨ'oya'pɨ Judayɨ' nɨxɨ'dɨro mewe'ɨ'rɨxɨnɨrɨ neaiapɨŋɨ'rɨnɨ.
45003003	Judayɨ' dɨŋɨ' nɨwɨkwɨ'roro xwɨyɨ'a' apimɨ xai'wɨ' ɨ'a' mɨxɨrɨpa egɨ'a' eŋagɨ na'nɨ pi'oɨ rɨpaxɨ'rɨnɨ? “ ‘Ayɨ' dɨŋɨ' nɨwɨkwɨ'roro xai'wɨ' ɨ'a' mɨxɨrɨpa egɨ'a' na'nɨ Gorɨxo “Naŋɨ' e nɨseaiimɨ'a'rɨnɨ.” ura'rɨŋɨ'pɨ arɨ'a' ikeamonɨ'a'rɨnɨ. Xɨxenɨ e enɨ'a'manɨ.’ rɨpaxɨ'rɨnɨ.” rɨseaimo'narɨnɨ?
45003004	Aga oweoɨ! A'ma' nɨ'nɨ yapɨ' rarɨgɨ'a' imo'nɨŋagɨ'a ai' Gorɨxo na'nɨ wi' e rɨpaxɨ' menɨnɨ. Nepa'nɨ nɨrɨrɨ xegɨ' rarɨŋɨ'pɨ tɨ'nɨ xɨxenɨ ya'rarɨŋorɨnɨ. Bɨkwɨ'yo da'nɨ axɨ'pɨ re rɨnɨnɨ, “A'ma' ‘Gorɨxoxɨ ɨ'wɨ' nene eŋwa'pɨ na'nɨ xwɨyɨ'a' neamea'rarɨŋɨ'pɨ xɨxenɨ neamea'rarɨŋɨnɨ.’ rɨrɨpɨ'rɨ'a'rɨnɨ. Joxɨ xwɨyɨ'a' rɨmea'ranɨro yarɨ'na' xopɨra'rɨ' wirɨ'a'rɨnɨ.” rɨnɨŋagɨ na'nɨ re yaiwiŋwɨnɨ, “Gorɨxo rarɨŋɨ'pɨ tɨ'nɨ xɨxenɨ ya'rarɨŋorɨ'anɨ?” yaiwiŋwɨnɨ. Ayɨna'nɨ “O xegɨ' Judayo ‘E nɨseaiimɨ'a'rɨnɨ.’ ura'rɨŋɨ'pɨ wi' arɨ'a' ikeamonɨ'a'manɨ.” seararɨŋɨnɨ.
45003005	E nerɨ ai' Judayene Gorɨxomɨ maŋɨ' nɨwiai'kirane sɨpi' eŋwa'pimɨ da'nɨ o nearɨŋɨ'pɨ tɨ'nɨ xɨ'o xɨxenɨ pi'ra'nɨŋɨ' xɨ'darɨŋɨ'pɨ sɨŋa'nɨ piaumɨmɨ' ninɨrɨ'na'yɨ', pi'oɨ rɨpaxɨ'rɨnɨ? A'ma' wi' nene nɨwiai'kirane sɨpi' yarɨŋagwɨ sɨŋwɨ' nɨneanɨrɨŋɨ'yo da'nɨ “Neparɨnɨ. A'ma' wi'manɨ. Sa Gorɨxonɨ xɨ'o rɨŋɨ'pɨ tɨ'nɨ xɨxenɨ ya'rarɨŋorɨnɨ.” yaiwiarɨŋagɨ'a na'nɨ nene re rɨpaxɨ'ranɨ, “Gorɨxo Judayene wikɨ' nɨneao'nɨrɨ pɨrɨ' nɨneamamorɨ'na' nɨpɨkwɨnɨ mɨyarɨnɨnɨ.” rɨpaxɨ'ranɨ? “A'ma' dɨŋɨ' nɨpɨkwɨnɨ mamo' rarɨgɨ'a'pa nɨmorɨ rɨ'a rarɨŋɨnɨ?” nimo'narɨnɨ.
45003006	Oweoɨ, wi' e rɨpaxɨ' menɨnɨ. “Judayene sɨpi' eŋwa'pɨ na'nɨ Gorɨxo pɨrɨ' nɨneamamorɨ'na' nɨpɨkwɨnɨ mɨyarɨnɨnɨ.” rɨpaxɨ' eŋa'na'yɨ', o arɨge nerɨ a'ma' nɨyonɨ enɨ pɨrɨ' umamopaxɨ' imo'nɨnɨ? O a'ma' nɨyonɨ enɨ pɨrɨ' umamopaxo eŋagɨ na'nɨ wi' e rɨpaxɨ' menɨnɨ.
45003007	A'ma' wo re nɨrɨnɨgɨnɨ, “A'ma' wi' nionɨ Gorɨxomɨ maŋɨ'yo nɨwiai'kirɨ sɨpi' yarɨŋagɨ sɨŋwɨ' nɨnanɨro re yaiwipɨ'ra'oɨ, ‘A'ma'yo xɨ'o xegɨ' urarɨŋɨ'pɨ sɨ'mɨ' e nɨtɨnɨrɨ xɨxenɨ xɨ'darɨŋo, ayɨ' a'ma' wi'manɨ. Sa Gorɨxorɨnɨ.’ E nɨyaiwiro omɨ yayɨ' numerɨ'na'yɨ', pi' na'nɨ o nionɨ ɨ'wɨ' e'a'pɨ na'nɨ xwɨyɨ'a' nɨnɨmea'rɨrɨ pɨrɨ' nɨmamopaxɨ'rɨnɨ? Sɨpi' nionɨ e'a'pimɨ da'nɨ a'ma' Gorɨxo yarɨŋɨ'pɨ na'nɨ dɨŋɨ' naŋɨ' nɨmoro yarɨŋagɨ'a na'nɨ nionɨ arɨge pɨrɨ' nɨmamopaxɨ'rɨnɨ?” A'ma' wo e nɨrɨnɨgɨnɨ.
45003008	A'ma' o e nɨrɨnɨ'pɨ nepa eŋa'na'yɨ', a'ma' wi' nionɨ yapɨ' nɨnɨxekwɨ'moro repɨyɨ' “Poro e nɨra warɨŋorɨnɨ.” rarɨgɨ'a'pa axɨ'pɨ re oraneyɨ, “Naŋɨ' imo'nɨŋɨ'pɨ sɨŋa'nɨ imɨxanɨ na'nɨ ne sɨpi' ne'ra owaneyɨ.” oraneyɨ. E nɨsearɨrɨ ai' a'ma' e rarɨgɨ'a'yɨ' xɨxenɨ xwɨyɨ'a' mea'rɨnɨpɨ'rɨ'a'rɨnɨ.
45003009	Ayɨna'nɨ pi'oɨ ranɨre'wɨnɨ? “Judayene sea'yɨ e imo'nɨŋɨ' bɨ neai'meaŋɨ' eŋagɨ na'nɨ e'ma'yo sea'yɨ e wimo'nɨŋwɨnɨ.” ranɨre'wɨnɨ? Wi' e ranɨme'wɨnɨ. Ayɨ' rɨpɨ na'nɨrɨnɨ. Nionɨ xa'mɨ nɨrɨrɨ'na' “A'ma' nɨnenenɨ Judayeneranɨ, Gɨrikɨyeneranɨ, negɨ' ɨ'wɨ' yarɨŋwa'pɨ neaɨkwarɨpeaa'rɨnɨnɨ.” rɨxa ra'rɨ'a' eŋagɨ na'nɨ wi' e rɨpaxɨ' menɨnɨ.
45003010	Bɨkwɨ'yo da'nɨ rɨpɨ rɨpɨ nɨra unɨŋɨ'yɨ' nionɨ seararɨŋa'pimɨ sopɨŋɨ' nonɨnɨ. Bɨkwɨ'yo wi' e rɨpɨ nɨrɨnɨrɨ ea'nɨnɨ, “A'ma' wi' aga we' ro'nɨgɨ'a' mimo'nɨŋoɨ. Wo ai' e mimo'nɨnɨ.
45003011	A'ma' wi' nɨjɨ'a' nimo'nɨro ‘Arɨge nerɨ Gorɨxomɨ i'nɨmɨ wurɨ'nɨmɨnɨre'ɨnɨ?’ yaiwiarɨgɨ'a'manɨ.
45003012	Nɨ'nɨ omɨ rɨ'wɨ' umo'agɨ'a na'nɨ oya' sɨŋwɨ'yo da'nɨ rɨxa sɨpi' imo'nɨŋoɨ. Wi' we' ro'nɨŋɨ' imo'nɨŋɨ'pɨ yarɨgɨ'a'manɨ. Wo ai' e mɨyarɨŋɨ'rɨnɨ.” nɨrɨnɨrɨ ea'nɨnɨ.
45003013	A'mɨ wi' e rɨpɨ enɨ nɨrɨnɨrɨ ea'nɨnɨ, “Wigɨ' maŋɨ'yo da'nɨ rarɨgɨ'a'pɨ xwa'rɨpa' oxoa'mioaŋa'na' pɨyaŋɨ' eaarɨŋɨ'pɨ'nɨŋɨ' imo'nɨnɨ. Yapɨ' owi'wapɨyaneyɨnɨro aya' wi' nɨra warɨgɨ'a'rɨnɨ. Weaxɨ'a' sidɨŋɨ' norɨ'na' a'ma' pɨkiarɨŋɨ'pa wigɨ' xwɨyɨ'a' nɨrɨro'na' axɨ'pɨ yarɨŋɨ'rɨnɨ.” enɨ nɨrɨnɨrɨ ea'nɨnɨ.
45003014	A'mɨ wi' e rɨpɨ enɨ nɨrɨnɨrɨ ea'nɨnɨ, “Xwɨyɨ'a' a'ma'yo ikayɨ'wɨ' umearɨro ramɨxɨro yarɨgɨ'a'pɨ wigɨ' maŋɨ'yo magwɨ' ra'ronɨ.” enɨ nɨrɨnɨrɨ ea'nɨnɨ.
45003015	A'mɨ wi' e “Ayɨ' a'ma' opɨkianeyɨnɨrɨ aga sɨ'mɨ' xeadɨ'pe'narɨgɨ'a'rɨnɨ.
45003016	Ayɨ' nemerɨgɨ'e aga uyɨ'niɨ' nɨwika'rɨ'asa'na' rɨxa ‘Yeyɨ!’ rarɨ'na' pɨ'nɨ nɨwia'rɨmɨ warɨgɨ'a'yɨ'rɨnɨ.
45003017	O'ɨ' a'ma' nɨwayɨro'nɨro ŋweapɨ'rɨ na'nɨ imo'nɨŋɨ'yimɨ wi' warɨgɨ'a'manɨ.” enɨ nɨrɨnɨrɨ ea'nɨnɨ.
45003018	A'mɨ wi' e “Ayɨ' ‘Gorɨxo sea'yɨ e imo'nɨŋorɨ'anɨ?’ nɨyaiwiro wi' wa'yɨ' wiarɨgɨ'a'manɨ.” enɨ nɨrɨnɨrɨ ea'nɨnɨ. Apɨ apɨ nɨra unɨŋɨ'yɨ' nionɨ seararɨŋa'pɨ tɨ'nɨ xɨxenɨrɨnɨ.
45003019	Nene nɨjɨ'a' re imo'nɨŋwɨnɨ. A'ma' nɨmɨnɨ ŋweagɨ'a'yɨ' Gorɨxomɨ xwɨyɨ'a' maŋɨ' nexoa'moro murɨpaxɨ' imo'nɨro oya' sɨŋwɨ'yo da'nɨ xwɨyɨ'a' mea'rɨnɨpaxɨ' imo'nɨro epɨ'rɨ'a na'nɨ pi' pi' ŋwɨ' ikaxɨ' ea'nɨŋɨ'pimɨ da'nɨ rɨnɨŋɨ'pɨ Judayene, apimɨ xɨ'dɨ'ɨ'rɨxɨnɨrɨ nearepea'rɨŋene neararɨnɨ.
45003020	Ayɨ' rɨpɨ na'nɨrɨnɨ. A'ma' wi' “Ŋwɨ' ikaxɨ' ea'nɨŋɨ'pimɨ pi'ra'nɨŋɨ' oxɨ'dɨmɨnɨ.” nɨyaiwiro e'ɨ'a'yɨ' apɨ tɨ'nɨ xɨxenɨ me' wiwanɨŋɨ'yɨ' “Nionɨ nɨwiai'kirɨ ɨ'wɨ' e'a'onɨrɨ'anɨ?” nɨyaiwinɨrɨ nɨjɨ'a' e imo'narɨgɨ'a'rɨnɨ. Ayɨna'nɨ a'ma' ŋwɨ' ikaxɨ' ea'nɨŋɨ'pimɨ nɨxɨ'dɨrɨŋɨ'pimɨ da'nɨ wi' Gorɨxoya' sɨŋwɨ' tɨ'ŋɨ' e da'nɨ we' ro'nɨgɨ'a'yɨ' imo'nɨpɨ'rɨ'a' menɨnɨ.
45003021	E nerɨ ai' agwɨ ri'na' o'ɨ' Gorɨxo xɨ'oya' sɨŋwɨ' tɨ'ŋɨ' e da'nɨ a'ma' we' ro'nɨŋɨ' oimo'nɨ'poyɨnɨrɨ wimɨxa'rɨŋɨ'yi xewanɨŋo rɨxa sɨwa' neaiŋɨ'rɨnɨ. Ŋwɨ' ikaxɨ' Moseso eŋi'na' nɨrɨrɨ eaŋɨ'pɨ tɨ'nɨ xwɨyɨ'a' wɨ'a' ro'kiamoagɨ'a'wa nɨrɨro eagɨ'a'pɨ tɨ'nɨ apiau' o'ɨ' agwɨ ri'na' Gorɨxo a'ma' we' ro'nɨŋɨ' oimo'nɨ'poyɨnɨrɨ wimɨxa'rɨŋɨ'yi na'nɨ nɨrɨrɨ sopɨŋɨ' norɨ aiwɨ we' ro'nɨŋɨ' apɨ a'ma' wiwanɨŋɨ'yɨ' ŋwɨ' ikaxɨ' ea'nɨŋɨ'pimɨ nɨxɨ'dɨrɨŋɨ'pimɨ da'nɨ imo'nɨpaxɨ'pɨmanɨ. Xegɨ' bɨ imo'nɨŋɨ'pɨrɨnɨ.
45003022	Ayɨ' rɨpɨ seararɨŋɨnɨ. Gorɨxo a'ma' go go Jisasɨ Kiraisomɨ dɨŋɨ' wɨkwɨ'roarɨŋagɨ nɨwɨnɨrɨ'na' “Gɨ' we' ro'nɨŋɨ' worɨnɨ.” ra'rarɨŋɨ'rɨnɨ. Ayɨ' rɨpɨ na'nɨrɨnɨ. A'ma' nɨnenenɨ ɨ'wɨ' nerane Gorɨxo sea'yɨ e imo'nɨŋɨ' apɨ e'ɨ'rɨxɨnɨrɨ imo'nɨŋɨ'pɨ me' pɨsɨ'i' wea'rɨŋwa' eŋagwɨ na'nɨ o Judayo xegɨ' bɨ wiirɨ e'ma'yo xegɨ' bɨ wiirɨ nerɨ yea'yɨ' uyimɨxemeanɨ'a'manɨ. Dɨŋɨ' wɨkwɨ'ro'ɨ'a' gɨyɨ' gɨyɨ' nɨ'nɨ na'nɨ o “Dɨŋɨ' wɨkwɨ'roarɨgɨ'a'yɨ', ayɨ' gɨ' we' ro'nɨgɨ'a'yɨ'rɨnɨ.” ra'rarɨŋɨ'rɨnɨ.
45003023	Ayɨ' rɨpɨ seararɨŋɨnɨ. Gorɨxo a'ma' go go Jisasɨ Kiraisomɨ dɨŋɨ' wɨkwɨ'roarɨŋagɨ nɨwɨnɨrɨ'na' “Gɨ' we' ro'nɨŋɨ' worɨnɨ.” ra'rarɨŋɨ'rɨnɨ. Ayɨ' rɨpɨ na'nɨrɨnɨ. A'ma' nɨnenenɨ ɨ'wɨ' nerane Gorɨxo sea'yɨ e imo'nɨŋɨ' apɨ e'ɨ'rɨxɨnɨrɨ imo'nɨŋɨ'pɨ me' pɨsɨ'i' wea'rɨŋwa' eŋagwɨ na'nɨ o Judayo xegɨ' bɨ wiirɨ e'ma'yo xegɨ' bɨ wiirɨ nerɨ yea'yɨ' uyimɨxemeanɨ'a'manɨ. Dɨŋɨ' wɨkwɨ'ro'ɨ'a' gɨyɨ' gɨyɨ' nɨ'nɨ na'nɨ o “Dɨŋɨ' wɨkwɨ'roarɨgɨ'a'yɨ', ayɨ' gɨ' we' ro'nɨgɨ'a'yɨ'rɨnɨ.” ra'rarɨŋɨ'rɨnɨ.
45003024	Gorɨxo wi'nɨyɨ' enɨ xɨxe bɨ onii'poyɨnɨrɨ mɨneaii' wa' nɨneawianɨrɨ Kiraisɨ Jisaso nɨneapeirɨ'na' nearoayi'roŋɨ'pimɨ da'nɨ “Gɨ' we' ro'nɨgɨ'a'yɨ'rɨnɨ.” ra'rarɨŋɨ'rɨnɨ.
45003025	O a'ma' “Jisaso nene anɨ'nanɨgɨnɨrɨ na'nɨ wayɨ'a' neapeiŋɨ'rɨ'anɨ?” nɨyaiwiro dɨŋɨ' wɨkwɨ'roarɨgɨ'a'pimɨ da'nɨ wigɨ' ɨ'wɨ' yarɨgɨ'a'pɨ yokwarɨmɨ' wii'ɨmɨgɨnɨrɨ omɨ a'ma'ya' sɨŋwɨ' anɨgɨ'e da'nɨ rɨdɨyowa'nɨŋɨ' wia'rɨŋɨ'rɨnɨ. E nerɨ'na' “Niɨwanɨŋonɨ we' ro'nɨŋɨ' imo'nɨŋɨ'pɨ tɨ'nɨ xɨxenɨ yarɨŋa'rɨnɨ.” e'nɨŋɨ' nɨrɨrɨ sɨwa' neaiŋɨ'rɨnɨ. Ayɨ' rɨpɨ na'nɨ rarɨŋɨnɨ. Eŋi'na' da'nɨ Gorɨxo kikiɨ'a'nɨŋɨ' nerɨ “A'ma' ɨ'wɨ' e'ɨ'a'pɨ na'nɨ axi'na' pɨrɨ' oumamo'mɨnɨ.” mɨyaiwi' sa nɨmu'ro'a nu'ɨsa'na' agwɨ ri'na' a'ma' nɨ'nɨ “Neparɨnɨ. Gorɨxo we' ro'nɨŋɨ' imo'nɨŋɨ'pɨ tɨ'nɨ xɨxenɨ yarɨŋorɨnɨ.” yaiwipɨ'rɨ'a na'nɨ xewaxomɨ e wia'rɨŋɨ'rɨnɨ. Ayɨna'nɨ Jisasomɨ dɨŋɨ' wɨkwɨ'ro'ɨ'a' gɨyɨ' gɨyɨ' na'nɨ ananɨ “We' ro'nɨgɨ'a'yɨ'rɨnɨ.” rɨpaxorɨnɨ.
45003026	O a'ma' “Jisaso nene anɨ'nanɨgɨnɨrɨ na'nɨ wayɨ'a' neapeiŋɨ'rɨ'anɨ?” nɨyaiwiro dɨŋɨ' wɨkwɨ'roarɨgɨ'a'pimɨ da'nɨ wigɨ' ɨ'wɨ' yarɨgɨ'a'pɨ yokwarɨmɨ' wii'ɨmɨgɨnɨrɨ omɨ a'ma'ya' sɨŋwɨ' anɨgɨ'e da'nɨ rɨdɨyowa'nɨŋɨ' wia'rɨŋɨ'rɨnɨ. E nerɨ'na' “Niɨwanɨŋonɨ we' ro'nɨŋɨ' imo'nɨŋɨ'pɨ tɨ'nɨ xɨxenɨ yarɨŋa'rɨnɨ.” e'nɨŋɨ' nɨrɨrɨ sɨwa' neaiŋɨ'rɨnɨ. Ayɨ' rɨpɨ na'nɨ rarɨŋɨnɨ. Eŋi'na' da'nɨ Gorɨxo kikiɨ'a'nɨŋɨ' nerɨ “A'ma' ɨ'wɨ' e'ɨ'a'pɨ na'nɨ axi'na' pɨrɨ' oumamo'mɨnɨ.” mɨyaiwi' sa nɨmu'ro'a nu'ɨsa'na' agwɨ ri'na' a'ma' nɨ'nɨ “Neparɨnɨ. Gorɨxo we' ro'nɨŋɨ' imo'nɨŋɨ'pɨ tɨ'nɨ xɨxenɨ yarɨŋorɨnɨ.” yaiwipɨ'rɨ'a na'nɨ xewaxomɨ e wia'rɨŋɨ'rɨnɨ. Ayɨna'nɨ Jisasomɨ dɨŋɨ' wɨkwɨ'ro'ɨ'a' gɨyɨ' gɨyɨ' na'nɨ ananɨ “We' ro'nɨgɨ'a'yɨ'rɨnɨ.” rɨpaxorɨnɨ.
45003027	Ayɨna'nɨ a'ma' go “Ŋwɨ' ikaxɨ' Moseso nɨrɨrɨ eaŋɨ'pimɨ xɨ'darɨŋa'pimɨ da'nɨ we' ro'nɨŋɨ' imo'nɨŋa'onɨrɨnɨ.” nɨrɨrɨ mɨxɨ' meakɨ'nɨpaxɨ' imo'nɨnɨ? Oweoɨ, ŋwɨ' ikaxɨ' ea'nɨŋɨ'pɨ xɨ'darɨgɨ'a'pimɨ da'nɨ marɨ'a'ɨ, sa Jisasomɨ dɨŋɨ' wɨkwɨ'roarɨgɨ'a'pimɨ da'nɨ we' ro'nɨgɨ'a'yɨ' imo'narɨgɨ'a' eŋagɨ na'nɨ a'ma' e rɨpaxɨ' imo'nɨgɨ'a'yɨ' wi' menɨnɨ.
45003028	Ayɨna'nɨ re neaimo'narɨŋɨ'rɨnɨ, “Gorɨxo ‘A'ma' ayɨ' we' ro'nɨgɨ'a'yɨ'rɨnɨ.’ nɨra'rɨrɨ'na' wigɨ' ŋwɨ' ikaxɨ' ea'nɨŋɨ'pɨ xɨ'darɨgɨ'a'pimɨ da'nɨ ra'rarɨŋɨ'manɨ. Jisasomɨ dɨŋɨ' wɨkwɨ'roarɨgɨ'a'pimɨ da'nɨnɨ e ra'rarɨŋɨ'rɨnɨ.” E nɨneaimo'nɨrɨ ure'wapɨyarɨŋwa'rɨnɨ.
45003029	“Gorɨxo Judayonɨ yea'yɨ' uyimɨxemeanɨ'a na'nɨ imo'nɨŋorɨnɨ.” rɨyaiwiarɨŋoɨ? “E'ma'yo enɨ yea'yɨ' uyimɨxemeanɨ'a na'nɨ mimo'nɨŋorɨnɨ.” rɨyaiwiarɨŋoɨ? Oweoɨ, e'ma'yo na'nɨ enɨ imo'nɨŋorɨnɨ.
45003030	O na' wonɨ imo'nɨŋo eŋagɨ na'nɨ “A'ma' ayɨ' gɨ' we' ro'nɨgɨ'a'yɨ'rɨnɨ.” nɨrɨrɨ'na' bɨ bɨ yarɨŋagɨ'a nɨwɨnɨrɨŋɨ'pimɨ da'nɨ e ra'rɨnɨ'a'manɨ. Iyɨ' sɨ'mɨ' sɨ'o' wa'kwi'nɨgɨ'a'yɨ'ranɨ, sɨ'o' mɨwa'kwi'nɨgɨ'a'yɨ'ranɨ, sa Jisasomɨ dɨŋɨ' wɨkwɨ'roarɨŋagɨ'a nɨwɨnɨrɨŋɨ'pimɨ da'nɨnɨ “We' ro'nɨŋɨ' imo'nɨgɨ'a'yɨ'rɨnɨ.” ra'rɨnɨ'a'rɨnɨ.
45003031	Nene re nɨrɨrane'na'yɨ', “A'ma' Jisasomɨ dɨŋɨ' wɨkwɨ'roarɨgɨ'a'pimɨ da'nɨnɨ Gorɨxo ‘Ayɨ' we' ro'nɨgɨ'a'yɨ'rɨnɨ.’ ra'rarɨŋɨ'rɨnɨ.” nɨrɨrane'na'yɨ', “Ŋwɨ' ikaxɨ' ea'nɨŋɨ'pɨ xwɨ'a' oiwenɨnɨrɨ yarɨŋwɨnɨ.” rɨseaimo'narɨnɨ? Aga oweoɨ! E nɨrɨrane'na'yɨ', nepa ŋwɨ' ikaxɨ' ea'nɨŋɨ'pimɨ sɨ'kɨ'kɨ' nomɨxɨrɨ yarɨŋwɨnɨ.
45004001	Negɨ' arɨ'o i'rɨŋo, Ebɨrɨ'amo —O nene yapɨ imo'nɨŋorɨnɨ. O xegɨ' eŋɨ'pɨ na'nɨ dɨŋɨ' nɨmorane “Gorɨxo apimɨ da'nɨ ‘A'ma' we' ro'nɨgɨ'a'yɨ'rɨnɨ.’ ra'rarɨŋɨ'rɨ'anɨ?” nɨrɨrane'na' pi'oɨ ranɨ'wɨnɨ?
45004002	Arɨ'o Ebɨrɨ'amo xewanɨŋo eŋɨ' nea'nɨrɨ eŋɨ'pimɨ da'nɨ Gorɨxo “Gɨ' we' ro'nɨŋorɨnɨ.” nɨra'rɨrɨ sɨŋwɨrɨyɨ', xewanɨŋo ananɨ mɨxɨ' meakɨ'nɨnɨpaxɨ'rɨnɨ. E nerɨ ai' Bɨkwɨ'yo da'nɨ pi'oɨ nɨrɨnɨrɨ ea'nɨnɨ? “Ebɨrɨ'amo ‘Gorɨxo nepa nɨrarɨnɨ.’ nɨyaiwirɨ dɨŋɨ' wɨkwɨ'ro'agɨ na'nɨ o na'nɨ Gorɨxo ‘We' ro'nɨŋorɨnɨ.’ yaiwia'rɨŋɨ'rɨnɨ.” nɨrɨnɨrɨ ea'nɨŋagɨ na'nɨ Gorɨxoya' sɨŋwɨ' tɨ'ŋɨ' e da'nɨ mɨxɨ' meakɨ'nɨnɨpaxɨ' wi' mimo'nɨnɨ.
45004003	Arɨ'o Ebɨrɨ'amo xewanɨŋo eŋɨ' nea'nɨrɨ eŋɨ'pimɨ da'nɨ Gorɨxo “Gɨ' we' ro'nɨŋorɨnɨ.” nɨra'rɨrɨ sɨŋwɨrɨyɨ', xewanɨŋo ananɨ mɨxɨ' meakɨ'nɨnɨpaxɨ'rɨnɨ. E nerɨ ai' Bɨkwɨ'yo da'nɨ pi'oɨ nɨrɨnɨrɨ ea'nɨnɨ? “Ebɨrɨ'amo ‘Gorɨxo nepa nɨrarɨnɨ.’ nɨyaiwirɨ dɨŋɨ' wɨkwɨ'ro'agɨ na'nɨ o na'nɨ Gorɨxo ‘We' ro'nɨŋorɨnɨ.’ yaiwia'rɨŋɨ'rɨnɨ.” nɨrɨnɨrɨ ea'nɨŋagɨ na'nɨ Gorɨxoya' sɨŋwɨ' tɨ'ŋɨ' e da'nɨ mɨxɨ' meakɨ'nɨnɨpaxɨ' wi' mimo'nɨnɨ.
45004004	Nene nɨjɨ'a' rɨpɨ imo'nɨŋwa'pɨ na'nɨ dɨŋɨ' omoaneyɨ. A'ma' wo o xegɨ' nɨgwɨ' omɨŋɨ' e'ɨ'pɨ na'nɨ nɨgwɨ' wi'a'na', “Anɨpa' wi'ɨ'pɨrɨnɨ.” yaiwiarɨŋwa'manɨ. “Xegɨ' omɨŋɨ' e'ɨ'pɨ na'nɨ xɨxenɨ wi'ɨ'pɨrɨnɨ.” yaiwiarɨŋwa'rɨnɨ.
45004005	Nɨgwɨ' omɨŋɨ' yarɨŋwa'pɨ na'nɨ dɨŋɨ' e nɨyaiwirane ai' a'ma' Gorɨxo “We' ro'nɨgɨ'a'yɨ'rɨnɨ.” ra'rarɨŋɨ'yɨ' na'nɨ dɨŋɨ' nɨmorane'na' “Ayɨ' wigɨ' egɨ'a'pɨ tɨ'nɨ xɨxenɨ rɨ'a wiarɨnɨ?” wi' yaiwipaxɨ'manɨ. A'ma' nionɨ gɨ' eŋɨ' nea'nɨrɨ yarɨŋa'pimɨ da'nɨ Gorɨxo “We' ro'nɨŋorɨnɨ.” orɨnɨrɨ me' sa omɨ —O a'ma' ɨ'wɨ' yarɨgɨ'a'yɨ' xɨ'omɨ dɨŋɨ' wɨkwɨ'ro'agɨ'a nɨwɨnɨrɨ'na' ananɨ “We' ro'nɨgɨ'a'yɨ'rɨnɨ.” ra'rarɨŋorɨnɨ. Omɨ dɨŋɨ' nɨwɨkwɨ'rorɨ'na'yɨ', o “Ayɨ' dɨŋɨ' nɨkwɨ'roarɨŋagɨ'a na'nɨ gɨ' we' ro'nɨgɨ'a'yɨ'rɨnɨ.” yaiwia'rarɨŋɨ'rɨnɨ.
45004006	Nionɨ seararɨŋa'pɨ tɨ'nɨ xɨxenɨ eŋi'na' mɨxɨ' ina'yɨ' Depito yayɨ' a'ma' niɨwanɨŋonɨ eŋɨ' nea'nɨrɨ pi'ra'nɨŋɨ' oemɨnɨrɨ yarɨgɨ'a'pimɨ da'nɨ marɨ'a'ɨ, yayɨ' dɨŋɨ' wɨkwɨ'roarɨgɨ'a'pimɨ da'nɨ Gorɨxo “Gɨ' we' ro'nɨgɨ'a'yɨ'rɨnɨ.” ra'rɨ'agɨ na'nɨ winarɨŋɨ'pɨ na'nɨ xwɨyɨ'a' bɨ enɨ nɨrɨrɨ re rɨŋɨ'rɨnɨ,
45004007	“A'ma' wigɨ' rɨkɨkɨrɨ'o' yarɨgɨ'a'pɨ Gorɨxo yokwarɨmɨ' wiiŋɨ' gɨyɨ' gɨyɨ' yayɨ' owinɨnɨ. A'ma' wigɨ' ɨ'wɨ' egɨ'a'pɨ Gorɨxo rɨxa yokwarɨmɨ' wii'agɨ na'nɨ a'mɨ rɨ'we'na' xwɨyɨ'a' mɨmea'rɨnɨpɨ'rɨ'a' imo'nɨgɨ'a' gɨyɨ' gɨyɨ' yayɨ' owinɨnɨ.
45004008	A'ma' wigɨ' ɨ'wɨ' egɨ'a'pɨ na'nɨ A'mɨna'o rɨxa dɨŋɨ' pea' nɨmorɨ na'nɨ a'mɨ ‘Sɨpi' e eŋorɨ'anɨ?’ mɨwiaiwipa enɨ'a'yɨ' yayɨ' owinɨnɨ.” Depito e rɨŋɨ'rɨnɨ.
45004009	“Yayɨ' a'ma' Gorɨxo ‘We' ro'nɨgɨ'a'yɨ'ne'rɨnɨ.’ ura'rɨ'ɨ'pimɨ da'nɨ winɨpaxɨ' imo'nɨŋɨ'pɨ, ayɨ' a'ma' iyɨ' sɨ'mɨ' sɨ'o' wa'kwi'nɨgɨ'a'yɨ'nɨ na'nɨrɨnɨ.” rɨseaimo'narɨnɨ? Sɨ'o' mɨwa'kwi'nɨgɨ'a'yɨ' na'nɨ enɨ menɨranɨ? Bɨkwɨ'yo xwɨyɨ'a' re nɨrɨnɨrɨ ea'nɨŋɨ'pɨ, “Gorɨxomɨ Ebɨrɨ'amo dɨŋɨ' wɨkwɨ'ro'agɨ na'nɨ ‘Gɨ' we' ro'nɨŋɨ' worɨnɨ.’ yaiwia'rɨŋɨ'rɨnɨ.” nɨrɨnɨrɨ ea'nɨŋɨ'pɨ nene mɨŋɨ' iroarɨŋwa' eŋagɨ na'nɨ re nimo'narɨnɨ, “Yayɨ' apɨ sɨ'o' mɨwa'kwi'nɨgɨ'a'yɨ' na'nɨ enɨrɨnɨ.” nimo'narɨnɨ.
45004010	Ebɨrɨ'amo arɨge eŋa'na' Gorɨxo “We' ro'nɨŋorɨnɨ.” ra'rɨŋɨ'rɨnɨ? Iyɨ' sɨ'mɨ' rɨxa sɨ'o' wa'kwi'nɨŋɨ'mɨranɨ, sɨnɨ sɨ'o' mɨwa'kwi'nɨŋɨ'mɨranɨ? Rɨxa sɨ'o' wa'kwi'nɨŋa'na' marɨ'a'ɨ, sɨnɨ sɨ'o' mɨwa'kwi'nɨŋa'na' ra'rɨŋɨ'rɨnɨ.
45004011	Ayɨ' rɨ'wɨ'yonɨ Gorɨxo sekaxɨ' re urɨŋɨnigɨnɨ, “Igi' weŋɨ'pɨ nainenɨrɨ'na' ‘Nionɨ Gorɨxoya' wonɨrɨ'anɨ?’ yaiwirɨ'a na'nɨ iyɨ' sɨ'mɨ' sɨ'o' wa'kwi'neɨ.” urɨ'agɨ o dɨŋɨ' sɨnɨ sɨ'o' mɨwa'kwi'nɨŋa'na' wɨkwɨ'ro'agɨ na'nɨ “Gorɨxo ‘We' ro'nɨŋorɨnɨ.’ ra'rɨŋonɨrɨ'anɨ?” yaiwinɨ na'nɨ igi' apɨ eŋɨ'rɨnɨ. Ayɨna'nɨ Ebɨrɨ'amo a'ma' iyɨ' sɨ'mɨ' sɨ'o' mɨwa'kwi'nɨgɨ'a' ai' Gorɨxomɨ dɨŋɨ' wɨkwɨ'ro'agɨ'a na'nɨ “We' ro'nɨgɨ'a'yɨ'rɨnɨ.” ra'rarɨŋɨ'pɨ na'nɨ iwamɨ'o' e'peŋo eŋagɨ na'nɨ wigɨ' xia'wo i'rɨŋo'nɨŋɨ' imo'nɨnɨ.
45004012	Sɨ'o' wa'kwi'nɨgɨ'a'yɨ' na'nɨ enɨ wigɨ' xia'wo i'rɨŋo'nɨŋɨ' imo'nɨnɨ. Dɨŋɨ' mɨwɨkwɨ'ro' sɨ'o'nɨ wa'kwi'nɨgɨ'a'yɨ' marɨ'a'ɨ, a'ma' sɨ'o' nɨwa'kwi'nɨro ai' Ebɨrɨ'amo sɨ'o' mɨwa'kwi'nɨŋa'na' Gorɨxomɨ dɨŋɨ' wɨkwɨ'roŋɨ'pa axɨ'pɨ wɨkwɨ'roarɨgɨ'a'yɨ' na'nɨ enɨ wigɨ' xia'wo i'rɨŋo'nɨŋɨ' imo'nɨnɨ.
45004013	Ebɨrɨ'amo ŋwɨ' ikaxɨ' rɨnɨŋɨ'pimɨ xɨ'darɨŋagɨ na'nɨranɨ, oya' iyɨ' axɨ'pa' imo'nɨgɨ'a'yɨ' xɨ'dɨpɨ'rɨ'a' eŋagɨ na'nɨranɨ, Gorɨxo xegɨ' sɨ'mɨmaŋɨ'yo da'nɨ “Dɨxɨ' iyɨ' axɨ'pa' imo'nɨgɨ'a'yɨ' tɨ'nɨ aŋɨ' nɨmɨnɨ segɨ' imo'nɨnɨ'a'rɨnɨ.” urɨŋɨ'manɨ. Xɨ'omɨ dɨŋɨ' wɨkwɨ'ro'agɨ na'nɨ “We' ro'nɨŋorɨnɨ.” ra'rɨrɨ sɨ'mɨmaŋɨ'yo da'nɨ e urɨrɨ eŋɨ'rɨnɨ.
45004014	A'ma' dɨŋɨ' mɨwɨkwɨ'ro' ŋwɨ' ikaxɨ' ea'nɨŋɨ'pimɨnɨ xɨ'darɨgɨ'a'yo Gorɨxo Ebɨrɨ'amomɨ sɨ'mɨmaŋɨ'yo da'nɨ “E nɨseaiimɨ'a'rɨnɨ.” urɨŋɨ'pɨ nepa nɨwi'mearɨ sɨŋwɨrɨyɨ', a'ma' Gorɨxomɨ dɨŋɨ' wɨkwɨ'roarɨgɨ'a'yɨ' surɨ'ma' ero xwɨyɨ'a' Gorɨxo urɨŋɨ'pɨ surɨ'ma' xwɨ'a'nɨ uxewiea'rɨrɨ epaxɨ'rɨnɨ.
45004015	Ayɨ' rɨpɨ na'nɨrɨnɨ. A'ma' ŋwɨ' ikaxɨ' ea'nɨŋɨ'pimɨ xɨxenɨ oxɨ'dɨmɨnɨrɨ e'ɨ'a'yɨ' wigɨ' nɨwiai'kirɨŋɨ'pimɨ da'nɨ Gorɨxo pɨrɨ' umamonɨ'a'pɨ na'nɨ yarɨgɨ'a'rɨnɨ. E nerɨ ai' ŋwɨ' ikaxɨ' mɨrɨnɨpa eŋa'na'yɨ', nɨwiai'kipaxɨ' imo'nɨŋɨ'pɨ enɨ menɨnɨ.
45004016	Ayɨna'nɨ Gorɨxo Ebɨrɨ'amomɨ “Joxɨmɨ da'nɨ a'ma' nɨyonɨ naŋɨ' wiimɨ'a'rɨnɨ.” urɨŋɨ'pɨ a'ma'yo nɨwi'mearɨ'na' xegɨ' bɨ mimo'nɨ' i'ni'na' a'ma'yo wa' nɨwianɨrɨ anɨpa' wiiarɨŋa'pɨ tɨ'nɨ xɨxenɨ oimo'nɨrɨ na'nɨ a'ma'yɨ' nɨ'nɨ xɨ'omɨ dɨŋɨ' wɨkwɨ'roarɨgɨ'a'pimɨ da'nɨnɨ owi'meanɨrɨ eŋɨ'rɨnɨ. Ŋwɨ' ikaxɨ' ea'nɨŋɨ'pɨ tɨ'gɨ'a'yonɨ owi'meanɨrɨ eŋɨ'manɨ. Ebɨrɨ'amo Gorɨxomɨ dɨŋɨ' wɨkwɨ'roŋɨ'pa wɨkwɨ'roarɨgɨ'a' gɨyɨ' gɨyo enɨ owi'meanɨrɨ eŋɨ'rɨnɨ. O dɨŋɨ' wɨkwɨ'roarɨŋwa'pɨ e'peŋo eŋagɨ na'nɨ nɨnenenɨya' negɨ' arɨ'o i'rɨŋo'nɨŋɨ' imo'nɨŋorɨnɨ.
45004017	Bɨkwɨ'yo xwɨyɨ'a' rɨpɨ “Gorɨxonɨ a'ma' gwɨ' wɨrɨ' wɨri' obaxɨ' aya' wi' na'nɨ xia'wo i'rɨŋoxɨ imo'nɨ'wɨnɨgɨnɨrɨ simɨxɨ'ɨnɨ.” nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ rarɨŋɨnɨ. Ayɨna'nɨ Gorɨxo —O a'ma' pegɨ'a'yɨ' a'mɨ wia'pɨ'nɨmeapɨ'rɨ na'nɨ dɨŋɨ' sɨxɨ' uyirɨ amɨpi' sɨnɨ mimo'nɨŋɨ'pɨ oimo'nɨrɨ rɨrɨ yarɨŋo, ayɨ' orɨnɨ. Ebɨrɨ'amo dɨŋɨ' wɨkwɨ'roŋo, ayɨ' axorɨnɨ. Ayɨna'nɨ o “E nɨseaiimɨ'a'rɨnɨ.” urɨŋɨ'pɨ bɨ arɨ'a' mikeamonɨnɨ. Sɨnɨ sɨ'mɨmaŋɨ' e tɨnɨnɨ.
45004018	Ebɨrɨ'amo Gorɨxo “Dɨxɨ' ra'rɨ'awe'yɨ' obaxɨ' e imo'nɨpɨ'rɨ'a'rɨnɨ.” nɨrɨŋɨ'pɨ xɨxenɨ nɨni'mearɨ a'ma' gwɨ' wɨrɨ' wɨri' obaxɨ'yɨ'ya' xia'wo i'rɨŋonɨ imo'nɨ'ɨmɨgɨnɨrɨ yagɨ'rɨnɨ. E nerɨ Gorɨxo “E nɨseaiimɨ'a'rɨnɨ.” urɨŋɨ'pɨ na'nɨ dɨŋɨ' nɨmorɨ'na' “ ‘Apimɨ da'nɨ xɨxenɨ e ni'meanɨ'a'rɨ'anɨ?’ nɨyaiwirɨ dɨŋɨ' wikwɨ'ropaxɨ'manɨ.” wimo'nɨ'agɨ ai' ni'mea'wɨnɨgɨnɨrɨ anɨŋɨ' Gorɨxomɨ dɨŋɨ' nɨwɨkwɨ'rorɨ nɨwikwɨ'mo'a uŋɨnigɨnɨ.
45004019	E nerɨ xewanɨŋo imo'nɨŋɨ'pɨ na'nɨ dɨŋɨ' nɨmorɨ'na' “Xwiogwɨ' nionɨya' 100 na'nɨ aŋwɨ e eŋagɨ na'nɨ rɨxa yɨ'wɨ' imo'nɨŋa'onɨrɨ'anɨ?” yaiwirɨ “Gɨ' apɨxɨ' Serai' enɨ rɨxa rɨ'pai'wɨ' imo'nɨŋi'rɨ'anɨ?” yaiwirɨ nerɨ aiwɨ Gorɨxomɨ dɨŋɨ' wɨkwɨ'roŋɨ'pɨ bɨ mɨwa'ramo' anɨŋɨ' ɨ'a' nɨxɨra nurɨ
45004020	Gorɨxo xegɨ' sɨ'mɨmaŋɨ'yo da'nɨ “Dɨxɨ' apɨxɨ' Serai' niai'wɨ' wo xɨrɨnɨ'a'rɨnɨ.” urɨŋɨ'pɨ na'nɨ dɨŋɨ' nɨwɨkwɨ'rorɨ'na' dɨŋɨ' bɨ bɨ mɨmo' omɨ yayɨ' numerɨ eŋɨ' nea'ga nurɨ xegɨ' dɨŋɨ' wɨkwɨ'roŋɨ'pɨ xai'wɨ' ɨ'a' nɨxɨra uŋɨnigɨnɨ.
45004021	Xai'wɨ' ɨ'a' nɨxɨra nurɨ'na' re yaiwiŋɨnigɨnɨ, “Gorɨxo ‘Nɨseaiimɨ'a'rɨnɨ.’ nɨrɨŋɨ'pɨ e mepaxorɨ'anɨ? Oweoɨ, aga xɨxenɨ e epaxorɨnɨ.” yaiwiŋɨnigɨnɨ.
45004022	Ayɨna'nɨ Bɨkwɨ'yo nɨrɨnɨrɨ ea'nɨŋɨ'pa Gorɨxo Ebɨrɨ'amo dɨŋɨ' e wɨkwɨ'roarɨŋagɨ nɨwɨnɨrɨ na'nɨ “ ‘Gɨ' we' ro'nɨŋɨ' worɨ'anɨ?’ yaiwiŋɨnigɨnɨ.”
45004023	Bɨkwɨ'yo da'nɨ “ ‘Gɨ' we' ro'nɨŋɨ' worɨ'anɨ?’ yaiwiŋɨnigɨnɨ.” nɨrɨnɨrɨ ea'nɨŋɨ'pɨ, ayɨ' Ebɨrɨ'amo na'nɨnɨ mɨrɨnɨnɨ.
45004024	Nene dɨŋɨ' neaimonɨ'a na'nɨ enɨ nɨrɨnɨrɨ ea'nɨnɨ. Gorɨxomɨ —Oya' dɨŋɨ' tɨ'nɨ A'mɨna' Jisaso xwa'rɨpa'yo da'nɨ wia'pɨ'nɨmeaŋɨ'rɨnɨ. Omɨ dɨŋɨ' wɨkwɨ'roarɨŋagwɨ na'nɨ “Gɨ' we' ro'nɨgɨ'a'yɨ'rɨnɨ.” ra'rɨnɨ'ene dɨŋɨ' neaimonɨ'a na'nɨ enɨ nɨrɨnɨrɨ ea'nɨnɨ.
45004025	Negɨ' ɨ'wɨ' yarɨŋwa'pɨ yokwarɨmɨ' neaiinɨ'a na'nɨ rɨdɨyowa'nɨŋɨ' wirɨ nene na'nɨ “We' ro'nɨgɨ'a'yɨ'rɨnɨ.” rɨnɨ'a na'nɨ xɨ'oya' dɨŋɨ' tɨ'nɨ xwa'rɨpa'yo da'nɨ wia'pɨ'nɨmearɨ eŋo, ayɨ' Jisaso dɨŋɨ' wɨkwɨ'roarɨŋwa'orɨnɨ.
45005001	Ayɨna'nɨ Gorɨxo nene Jisasomɨ dɨŋɨ' wɨkwɨ'roarɨŋagwɨ sɨŋwɨ' nɨneanɨrɨ “We' ro'nɨgɨ'a'yɨ'rɨnɨ.” ra'rarɨŋɨ' eŋagɨ na'nɨ re rɨpaxɨ'rɨnɨ, “Nene negɨ' A'mɨna' Jisasɨ Kiraiso neaiiŋɨ'pimɨ da'nɨ rɨxa Gorɨxo tɨ'nɨ nawi'nɨ pɨyɨ'a' wɨ'rɨnɨŋwɨnɨ.” rɨpaxɨ'rɨnɨ.
45005002	Jisasomɨ dɨŋɨ' wɨkwɨ'roarɨŋwa'pimɨ da'nɨ Gorɨxo xɨ'o a'ma'yo wa' nɨwianɨrɨ wiarɨŋɨ'pɨ na'nɨ xe nɨjɨ'a' imo'nɨro apɨ wi'mea'ɨ'yɨ' imo'nɨro oe'poyɨnɨrɨ sɨŋwɨ' neanɨŋenerɨnɨ. E imo'nɨŋwae'ne sea'yɨ e Gorɨxo imo'nɨŋɨ'pɨ sɨwa' neai'wɨnɨgɨnɨrɨ dɨŋɨ' wikwɨ'moarɨŋwa'pɨ na'nɨ dɨŋɨ' niɨ'a' neainarɨnɨ.
45005003	Apɨ na'nɨnɨ dɨŋɨ' niɨ'a' neainarɨŋɨ'manɨ. Xeanɨŋɨ' nene neai'mearɨŋɨ'pɨ na'nɨ enɨ dɨŋɨ' niɨ'a' neainarɨŋɨ'rɨnɨ. Ayɨ' rɨpɨ na'nɨrɨnɨ. Xeanɨŋɨ' neai'meaarɨŋɨ'pɨ, ayɨ' xai'wɨ' neaimɨxɨnɨ na'nɨ rɨ'a neai'meaarɨnɨrɨ dɨŋɨ' niɨ'a' neainarɨŋɨ'rɨnɨ.
45005004	Nene pi' pi' neai'meaarɨŋɨ'pɨ xai'wɨ' nɨneaimɨxa u'a'na' Gorɨxoya' sɨŋwɨ'yo da'nɨ mɨmɨwia'ro' yarɨŋwae'ne imo'narɨŋwa'rɨnɨ. Mɨmɨwia'ro' yarɨŋwae'ne imo'nɨŋagwɨ nainenɨrane'na' “Sea'yɨ e Gorɨxo imo'nɨŋɨ'pɨ sɨwa' neainɨnɨ'a'rɨ'anɨ?” nɨyaiwirane dɨŋɨ' ikwɨ'moarɨŋwa'rɨnɨ.
45005005	Dɨŋɨ' e nikwɨ'morane'na' rɨ'pai'wɨ'nɨŋɨ' wi' meaanɨ'wa'manɨ. Ayɨ' rɨpɨ na'nɨrɨnɨ. Gorɨxo xegɨ' kwi'yɨ' sɨxɨ' neami'moŋɨ'pimɨ da'nɨ xewanɨŋo sɨwa' re'nɨŋɨ' neainɨŋɨ' eŋagɨ na'nɨ, “Nionɨ seyɨ'ne' na'nɨ aga wa' nonarɨŋonɨrɨnɨ.” Sɨwa' e'nɨŋɨ' neainɨŋɨ' eŋagɨ na'nɨ dɨŋɨ' nikwɨ'morane'na' wi' rɨ'pai'wɨ'nɨŋɨ' meaanɨ'wa'manɨ. Dɨŋɨ' “E neai'meanɨ'a'ranɨ?” nɨyaiwirane wikwɨ'moarɨŋwa'pɨ xɨxenɨ neai'meanɨ'a'rɨnɨ.
45005006	Ayɨ' rɨpɨ na'nɨ “Dɨŋɨ' wikwɨ'moarɨŋwa'pɨ na'nɨ rɨ'pai'wɨ'nɨŋɨ' meaanɨ'wa'manɨ.” seararɨŋɨnɨ. Xa'mɨ Gorɨxomɨ rɨ'wɨ' umoagwae'ne eŋɨ' o'ɨ'nɨŋɨ' nerane xewanɨŋene yea'yɨ' yimɨxemea'nanɨrane na'nɨ wi' mimo'nɨŋa'na' Gorɨxo xe oenɨrɨ wimo'nɨŋi'na' a'ma' Kiraiso yea'yɨ' neayimɨxemea'mɨ'a'nɨrɨ na'nɨ neapeiŋɨ'rɨnɨ.
45005007	A'ma' we' ro'nɨŋɨ' wo na'nɨ arɨra' wi'ɨmɨgɨnɨrɨ ananɨ pepaxɨ' imo'nɨgɨ'a'yɨ' obaxɨ'ranɨ? Oweoɨ, aga wi'nɨ wi'na' a'rɨ'nɨ' wa a'ma' naŋɨ' wo na'nɨ arɨra' wi'ɨmɨgɨnɨrɨ mɨŋɨ' winɨpaxɨ' imo'narɨgɨ'a'rɨnɨ.
45005008	E nerɨŋɨ' aiwɨ nene rɨxa a'ma' we' ro'nɨŋɨ' nimo'nɨma'na' eŋa'na' marɨ'a'ɨ, nene sɨnɨ uyɨ'niɨ' wiarɨ'na' Kiraiso neapeiŋɨ'pimɨ da'nɨ Gorɨxo nene na'nɨ dɨŋɨ' sɨpi' neaiŋɨ'pɨ na'nɨ neai'wapɨyiŋɨ'rɨnɨ.
45005009	Ayɨna'nɨ re nɨyaiwirane aiwɨ, “Jisaso nɨperɨ'na' xegɨ' ragɨ' pu'ɨ'pɨ igɨ'a'nɨŋɨ' neaea'mo'a'na' nene na'nɨ Gorɨxo ‘We' ro'nɨgɨ'a'yɨ'rɨnɨ.’ ra'rɨŋɨ'rɨnɨ.” nɨyaiwirane aiwɨ rɨpɨ aŋɨpaxɨ' yaiwiŋwɨnɨ, “Rɨ'we'na' Gorɨxo a'ma'yo pɨrɨ' numamorɨ'na' Kiraiso eŋɨ'pimɨ da'nɨ yea'yɨ' neayimɨxemeanɨ'a'rɨnɨ.” yaiwiŋwɨnɨ.
45005010	Ayɨ' rɨpɨ seararɨŋɨnɨ. Nene Gorɨxo tɨ'nɨ xepɨxepa' ro'nɨŋa'na' xewanɨŋo xegɨ' xewaxo peŋɨ'pimɨ da'nɨ xɨ'o tɨ'a'mɨnɨ bɨpaxɨ' oimo'nɨ'poyɨnɨrɨ pɨyɨ'a' neawɨ'rɨŋɨ' eŋagɨ na'nɨ rɨpɨ aŋɨ'paxɨ' yaiwiŋwɨnɨ, “Gorɨxo a'ma'yo pɨrɨ' numamorɨ'na' rɨxa pɨyɨ'a' neawɨ'rɨŋene xewaxo nɨwia'pɨ'nɨmearɨ sɨŋɨ' imo'nɨŋɨ'pimɨ da'nɨ yea'yɨ' neayimɨxemeanɨ'a'rɨnɨ.” yaiwiŋwɨnɨ.
45005011	Apɨ na'nɨnɨ dɨŋɨ' niɨ'a' neainarɨŋɨ'manɨ. Nene negɨ' A'mɨna' Jisasɨ Kiraiso —O nene Gorɨxo tɨ'nɨ nawi'nɨ imo'nanɨ'wa' na'nɨ pɨyɨ'a' neawɨ'rɨŋorɨnɨ. O dɨŋɨ' sɨpi' nɨneairɨ'na' neaiiŋɨ'pɨ na'nɨ dɨŋɨ' nɨmorane'na' “Xano Gorɨxo enɨ apɨ'nɨŋɨ' imo'nɨŋorɨ'anɨ?” nɨyaiwirane yayɨ' sea'yɨmɨ da'nɨ yarɨŋwa'rɨnɨ.
45005012	Ayɨna'nɨ a'ma' wo maŋɨ' wiai'kiŋɨ'pimɨ da'nɨ xwɨ'a' tɨ'yo ŋweagɨ'a'yɨ' nɨ'nɨ ɨ'wɨ' epɨ'rɨ'a na'nɨ e'peŋɨ'rɨnɨ. A'ma' o ɨ'wɨ' nerɨŋɨ'pimɨ da'nɨ peŋɨ' eŋagɨ na'nɨ a'ma' nɨ'nɨ enɨ wigɨ' ɨ'wɨ' nerɨŋɨ'pimɨ da'nɨ pearɨgɨ'a'pɨ xɨ'meaŋɨ'rɨnɨ.
45005013	Ŋwɨ' ikaxɨ' ea'nɨŋɨ'pɨ sɨnɨ meŋa'na' a'ma' ɨ'wɨ' ne'ra wagɨ'a' aiwɨ ŋwɨ' ikaxɨ' “Apɨ mepanɨ. Apɨ mepanɨ.” rɨnɨŋɨ' bɨ sɨnɨ meŋɨ' eŋagɨ na'nɨ Gorɨxo wiwanɨŋɨ'yɨ' aya' udunɨpaxɨ' eŋɨ'pɨ i'kwɨ' wɨnamɨ nɨŋwɨra'ra pweagɨ'manɨ.
45005014	E nerɨŋɨ' aiwɨ nene nɨjɨ'a' re imo'nɨŋwɨnɨ. A'ma' Adamo tɨ'ŋɨ' e da'nɨ nɨŋweaxa nɨbɨro Moseso tɨ'ŋɨ' e na'nɨ ŋweagɨ'a'yɨ' nɨ'nɨ nɨpe'a wagɨ'a'rɨnɨ. A'ma' nɨ'nɨ Adamo —O a'ma' rɨ'wɨ'yo bɨnɨ'o neaiinɨ'a'pɨ na'nɨ dɨŋɨ' moanɨ na'nɨ a'rɨxa'nɨŋɨ' neaiiŋorɨnɨ. A'ma' nɨ'nɨ o wiai'kiŋɨ'pa mɨwiai'kipa nero ai' nɨ'nɨ nɨpe'a wagɨ'a'rɨnɨ.
45005015	E nerɨ ai' Gorɨxo wa' nɨneawianɨrɨ anɨpa' neaiiŋɨ'pimɨ da'nɨ imo'nɨŋwa'pɨ, ayɨ' Adamo eŋɨ'pimɨ da'nɨ imo'nɨŋwa'pɨ tɨ'nɨ xɨxenɨ menɨnɨ. Ayɨ' rɨpɨ na'nɨ seararɨŋɨnɨ. A'ma' o wiai'kiŋɨ'pimɨ da'nɨ a'ma' obaxɨ' pegɨ'a' aiwɨ rɨpɨ na'nɨ aŋɨpaxɨ' yaiwiŋwɨnɨ, “Gorɨxo a'ma'yo wa' wianɨrɨ a'ma'o, Jisasɨ Kiraisoyɨ rɨnɨŋo aya' nurɨmɨxɨrɨ eŋɨ'pimɨ da'nɨ wiirɨ eŋɨ'pɨ Adamo eŋɨ'pimɨ sea'yɨ e nɨmu'rorɨ a'ma' obaxɨ' aya' wi'yo wi'meaŋɨ'rɨnɨ.” yaiwiŋwɨnɨ.
45005016	Rɨpɨ na'nɨ enɨ dɨŋɨ' nɨmorane'na' “Gorɨxo wa' nɨneawianɨrɨ neaiiŋɨ'pimɨ da'nɨ imo'nɨŋwa'pɨ, ayɨ' Adamo eŋɨ'pimɨ da'nɨ imo'nɨŋwa'pɨ tɨ'nɨ xɨxenɨ menɨnɨ.” yaiwianɨ'wɨnɨ. Adamo wiai'kiŋɨ' na' bimɨnɨ da'nɨ a'ma' xwɨyɨ'a' mea'rɨnɨgɨ'a'yɨ' imo'nɨgɨ'a'rɨnɨ. E nerɨŋɨ' aiwɨ Gorɨxo a'ma' aya' wi' wiai'kiarɨŋagɨ'a nɨwɨnɨma'na' ayɨ' enɨ xɨxenɨ onii'poyɨnɨrɨ mɨyaiwi' wa' nɨwianɨrɨ wiiŋɨ'pimɨ da'nɨ a'ma' obaxɨ' we' ro'nɨŋagɨ'a'ɨ ra'rɨnɨŋɨ'yɨ' imo'nɨgɨ'a'rɨnɨ.
45005017	Nionɨ searɨ'a'pɨ, ayɨ' rɨpɨ seararɨŋɨnɨ. A'ma' wo Gorɨxomɨ maŋɨ'yo wiai'kiŋɨ'pimɨ da'nɨ a'ma' nɨ'nɨ pearɨgɨ'a' aiwɨ rɨpɨ imo'nanɨ'wa'pɨ aŋɨpaxɨ' imo'nɨnɨ. Nene Gorɨxo wa' aya' wi' nɨneawianɨrɨ wi'nɨyɨ' enɨ wigɨ' onii'poyɨnɨrɨ me' anɨpa' “We' ro'nɨgɨ'a'yɨ'ne'rɨnɨ.” neara'rɨnɨŋene Jisasɨ Kiraiso neaiiŋɨ'pimɨ da'nɨ dɨŋɨ' nɨyɨmɨŋɨ'pɨ tɨ'ŋwae'ne imo'nɨrane xɨ'o tɨ'nɨ nawi'nɨ sea'yɨ e imo'nɨrane yanɨ'wa'rɨnɨ.
45005018	Ayɨna'nɨ nene dɨŋɨ' rɨpɨ moanɨgɨnɨ, “A'ma' na' wonɨ wiai'kiŋɨ'pimɨ da'nɨ a'ma' nɨ'nɨ xwɨyɨ'a' mea'rɨnɨpaxɨ' imo'nɨgɨ'a'yɨ' imo'nɨgɨ'a'pa a'ma' na' wonɨ nɨperɨ we' ro'nɨŋɨ' eŋɨ'pimɨ da'nɨ a'ma' nɨ'nɨ ‘Xwɨyɨ'a' mayɨ'yɨ'rɨnɨ.’ rɨna'rɨpaxɨ' imo'nɨgɨ'a'yɨ' imo'nɨro dɨŋɨ' nɨyɨmɨŋɨ'pɨ tɨ'gɨ'a'yɨ' imo'nɨpaxɨ' imo'nɨro egɨ'a'rɨnɨ.” moanɨgɨnɨ.
45005019	Ayɨ' rɨpɨ seararɨŋɨnɨ. A'ma' wo Gorɨxo “E e'ɨrɨxɨnɨ.” urɨŋɨ'pɨ wiai'kiŋɨ'pimɨ da'nɨ a'ma' obaxɨ' ɨ'wɨ' yarɨgɨ'a'yɨ' imo'nɨgɨ'a'pa a'ma' na' wonɨ Gorɨxo “E e'ɨrɨxɨnɨ.” urɨŋɨ'pɨ arɨ'a' nɨwirɨ xɨxenɨ xɨ'dɨŋɨ'pimɨ da'nɨ a'ma' obaxɨ' “We' ro'nɨŋɨ' imo'nɨgɨ'a'yɨ'ne'rɨnɨ.” ura'rɨnɨŋɨ'yɨ' imo'nɨpɨ'rɨ'a'rɨnɨ.
45005020	A'ma' re oyaiwi'poyɨnɨrɨ, “Ai, bɨ onɨmia'pɨ mɨwiai'kiarɨŋwɨnɨ. Aga aya' wi' wiai'kiarɨŋwɨnɨ.” oyaiwi'poyɨnɨrɨ Gorɨxo Mosesomɨ ŋwɨ' ikaxɨ' nɨrɨnɨrɨ ea'nɨŋɨ'pɨ we'yo ɨ'a' umɨrɨŋɨ'rɨnɨ. E nerɨ ai' xɨ'o a'ma' aya' wi' nɨwiai'ki'a ugɨ'a'pɨ tɨ'nɨ xɨxenɨ wa' nɨwiaga mu' wia'rɨ' nɨmu'rorɨ nɨwiaga uŋɨ'rɨnɨ.
45005021	A'ma' nɨ'nɨ wigɨ' ɨ'wɨ' nerɨŋɨ'pimɨ da'nɨ pearɨgɨ'a'pa nɨ'nɨ enɨ Gorɨxo wa' nɨwianɨrɨ “We' ro'nɨŋɨ' imo'nɨgɨ'a'yɨ'rɨnɨ.” ra'rarɨŋɨ'pimɨ da'nɨ dɨŋɨ' nɨyɨmɨŋɨ'pɨ —Apɨ negɨ' A'mɨna' Jisasɨ Kiraiso eŋɨ'pimɨ da'nɨ neai'meaarɨŋɨ'pɨrɨnɨ. Apɨ tɨ'gɨ'a'yɨ' imo'nɨpɨ'rɨ'a na'nɨ wigɨ' nɨwiai'ki'a ugɨ'a'pɨ tɨ'nɨ xɨxenɨ wa' nɨwiaga mu' wia'rɨ' nɨmu'rorɨ nɨwiaga uŋɨ'rɨnɨ.
45006001	Gorɨxo ɨ'wɨ' a'ma' aya' wi' nɨwiai'ki'a warɨgɨ'a'pɨ tɨ'nɨ xɨxenɨ wa' nɨwiaga u'ɨmɨgɨnɨrɨ yarɨŋagɨ na'nɨ pi'oɨ ranɨ'wɨnɨ? “ ‘Gorɨxo a'mɨ bɨ tɨ'nɨ wa' oneawianɨnɨrɨ a'mɨ ɨ'wɨ' bɨ tɨ'nɨ ne'ra owaneyɨ.’ oraneyɨ.” rɨseaimo'narɨnɨ?
45006002	Oweoɨ, aga wi' e mɨrɨpa oyaneyɨ. Sɨnɨ ɨ'wɨ' mepa oe'poyɨnɨrɨ rɨxa pɨyɨ'nɨŋɨ' imo'nɨŋwae'ne arɨge nerane ɨ'wɨ' ne'ra wanɨ'wɨnɨ?
45006003	Rɨpɨ na'nɨ seyɨ'ne' sɨnɨ majɨ'a' rimo'nɨŋoɨ? Nene Kiraisɨ Jisaso tɨ'nɨ ika'rɨnɨŋwae'ne imo'nanɨ na'nɨ wayɨ' nɨmearane'na'yɨ', nene enɨ xɨ'o peŋɨ'pa'nɨŋɨ' nɨperane xɨ'o tɨ'nɨ nawi'nɨ ika'rɨnanɨ na'nɨ wayɨ' meaŋwa'rɨnɨ.
45006004	Ayɨna'nɨ negɨ' wayɨ' meaŋwa'pimɨ da'nɨ Kiraiso tɨ'nɨ nawi'nɨ nika'rɨnɨrɨ'na' xɨ'o nɨperɨ xwɨ'a'yo weya'rɨnɨŋɨ'pa'nɨŋɨ' nene enɨ nɨperane xwɨ'a' neaweya'rɨnɨŋene'nɨŋɨ' imo'nɨŋwanigɨnɨ. Kiraiso nɨpe'ma'na' xanoya' eŋɨ' ea'nɨŋɨ' mu'ro'nɨŋɨ' imo'nɨŋɨ'pɨ tɨ'nɨ a'mɨ sɨŋɨ' nerɨ wia'pɨ'nɨmeaŋɨ'pa nene enɨ xa'mɨ ɨ'wɨ' na'nɨ dɨŋɨ' sɨxɨ' uyagwa'pɨ pɨ'nɨ nɨwia'rɨrane sɨŋɨ' imɨrɨŋɨ' mimo'nɨŋɨ'pɨ oxɨraneyɨnɨrɨ wayɨ' nɨmearane'na' xwɨ'a' neaweya'rɨnɨŋene'nɨŋɨ' imo'nɨŋwanigɨnɨ.
45006005	Nene xɨ'o tɨ'nɨ nawi'nɨ nika'rɨnɨrane na'nɨ xɨ'o peŋɨ'pa nene enɨ peŋwae'ne'nɨŋɨ' imo'nɨŋagwɨ na'nɨ rɨpɨ enɨ aŋɨpaxɨ' imo'nɨnɨ. Xɨ'o wia'pɨ'nɨmeaŋɨ'pa nene enɨ axɨ'pɨ wia'pɨ'nɨmeanɨ'wa'rɨnɨ.
45006006	Nene nɨjɨ'a' re imo'nɨŋagwɨ na'nɨ e rɨpaxɨ'rɨnɨ. Ɨ'wɨ' na'nɨ sɨnɨ a'xeŋwarɨ' minɨpa yanɨ'wa' na'nɨ xa'mɨ dɨŋɨ' sɨxɨ' uyagwa'pɨ sɨnɨ muyipa e'ɨ'rɨxɨnɨrɨ nene Jisaso tɨ'nɨ nika'rɨnɨrɨ na'nɨ xɨ'omɨ yoxa'ɨ'pa'mɨ nɨyekwɨroa'rɨro'na' xa'mɨ ɨ'wɨ' na'nɨ dɨŋɨ' sɨxɨ' uyagwa'pɨ enɨ yoxa'ɨ'pa'mɨ'nɨŋɨ' yekwɨro'nɨŋɨnigɨnɨ.
45006007	Ayɨ' a'ma' rɨxa pe'ɨ'a'yɨ' sɨnɨ ɨ'wɨ' na'nɨ a'xeŋwarɨ' minɨ' gwɨ'nɨŋɨ' wi'kweawa'rɨ'a' eŋagɨ na'nɨ rarɨŋɨnɨ.
45006008	Kiraiso pe'a'na' nene enɨ'nɨŋɨ' peŋwa' eŋagɨ na'nɨ dɨŋɨ' nɨwɨkwɨ'rorane rɨpɨ enɨ yaiwiŋwɨnɨ, “O tɨ'nɨ nawi'nɨ dɨŋɨ' nɨyɨmɨŋɨ' imo'nɨŋɨ'pɨ tɨ'ŋwae'ne imo'nanɨ'wa'rɨnɨ.” yaiwiŋwɨnɨ.
45006009	Ayɨ' nɨjɨ'a' rɨpɨ imo'nɨŋagwɨ na'nɨ e yaiwiŋwɨnɨ. Kiraiso nɨpe'ma'na' xwa'rɨpa'yo da'nɨ nɨwia'pɨ'nɨmearɨ na'nɨ a'mɨ bɨ penɨ'a'manɨ. Pɨyɨ' a'ma' pearɨgɨ'a'pimɨ sɨnɨ arɨ'a' wiaxɨ'dɨnɨ'a na'nɨ mimo'nɨnɨ.
45006010	Ayɨ' rɨpɨ na'nɨrɨnɨ. O nɨperɨ'na' na' wi'na'nɨ ɨ'wɨ' a'ma' yarɨgɨ'a'pɨ na'nɨ peŋɨnigɨnɨ. E nerɨ ai' rɨxa nɨwia'pɨ'nɨmearɨ sɨŋɨ' nimo'nɨrɨ nɨŋwearɨ'na' Gorɨxomɨ we' i'kwiaŋwɨ'yo ouŋwɨra'rɨmɨnɨrɨ na'nɨ ŋweanɨ.
45006011	Ayɨna'nɨ seyɨ'ne' enɨ “Nene rɨxa peŋwae'ne'nɨŋɨ' imo'nɨŋwae'ne ɨ'wɨ' na'nɨ sɨnɨ a'xeŋwarɨ' minɨ' eŋwae'nerɨ'anɨ?” yaiwinɨro “Kiraisɨ Jisaso tɨ'nɨ nawi'nɨ ika'rɨnɨŋwa'pimɨ da'nɨ Gorɨxomɨ we' i'kwiaŋwɨ'yo uŋwɨra'ranɨ na'nɨ sɨŋɨ' imo'nɨŋwae'nerɨ'anɨ?” yaiwinɨro e'ɨ'rɨxɨnɨ.
45006012	Ayɨna'nɨ “Negɨ' wara' nɨpepaxɨ' imo'nɨŋɨ'ri' ɨ'wɨ' na'nɨ mɨŋɨ' inarɨŋwa'pɨ sɨnɨ yanɨ na'nɨ a'xeŋwarɨ' xe nɨneaiga ounɨ.” mɨyaiwipanɨ.
45006013	Segɨ' sɨkwɨ'ranɨ, we'ranɨ, ɨ'wɨ' na'nɨ ɨ'eapa' seaina'na' “Ayɨ' apɨ na'nɨ rɨ'a imo'nɨnɨ?” nɨyaiwima'na' “Apɨ tɨ'nɨ xe ɨ'wɨ' oemɨnɨ.” nɨyaiwirɨ sɨpi' mepanɨ. A'ma' nɨpe'ma'na' a'mɨ sɨŋɨ'nɨŋɨ' imo'nɨgɨ'a'yɨ'ne', sewanɨŋɨ'yɨ'ne' anɨŋɨ' Gorɨxoya' oimo'naneyɨnɨro mɨnɨ winɨ'poyɨ. Segɨ' we'ranɨ, sɨkwɨ'ranɨ, apɨ tɨ'nɨ Gorɨxo na'nɨ we' ro'nɨŋɨ' imo'nɨŋɨ'pɨnɨ oyaneyɨnɨro enɨ omɨ mɨnɨ'nɨŋɨ' winɨ'poyɨ.
45006014	Seyɨ'ne' Gorɨxoya' sɨŋwɨ'yo da'nɨ a'ma' we' ro'nɨŋɨ' imo'nɨpɨ'rɨ'a na'nɨ ŋwɨ' ikaxɨ' nɨrɨnɨrɨ ea'nɨŋɨ'pɨ ɨ'a' mɨseaxeŋwɨra'rɨnɨ' Gorɨxo aya' nɨsearɨmɨxɨrɨ arɨra' seaiarɨŋagɨ na'nɨ ɨ'wɨ' na'nɨ ɨ'eapa' seainarɨŋɨ'pimɨ arɨ'a' wiaxɨ'dɨpɨ'rɨ'a na'nɨ mimo'nɨpa e'ɨ'rɨxɨnɨ.
45006015	Ayɨna'nɨ pi'oɨ ranɨre'wɨnɨ? “Ŋwɨ' ikaxɨ' nɨrɨnɨrɨ ea'nɨŋɨ'pɨ mɨneaxeŋwɨra'rɨnɨ' rɨxa Gorɨxo aya' nɨnearɨmɨxɨrɨ arɨra' neaiarɨŋagɨ na'nɨ ananɨ ɨ'wɨ' ne'ra owaneyɨ.” ranɨre'wɨnɨ? Oweoɨ, aga wi' e rɨpaxɨ' menɨnɨ.
45006016	Seyɨ'ne' bikɨrainɨ' warɨgɨ'a'wa yarɨgɨ'a'pɨ na'nɨ re mɨyaiwipa reŋoɨ, “ ‘Mɨraxwɨ' o nɨmenɨ na'nɨ oya' xɨna'i'nɨ'nɨŋɨ' nimo'nɨrɨ omɨŋɨ' owiimɨnɨ.’ nɨyaiwirɨ e nimo'nɨrɨ'na'yɨ', o pi' pi' urɨ'ɨ'pimɨ arɨ'a' wiaxɨ'dɨnɨ'a na'nɨ xegɨ' xɨna'i'nɨŋɨ' imo'nɨŋorɨnɨ.” mɨyaiwipa reŋoɨ? Bikɨrainɨ' warɨgɨ'a'wa yarɨgɨ'a'pa seyɨ'ne' enɨ axɨ'pɨ imo'nɨŋoɨ. “Ɨ'wɨ' na'nɨ ɨ'eapa' neainarɨŋɨ'pɨ yanɨ na'nɨ rimo'nɨŋwɨnɨ?” nɨyaiwiro apɨnɨ ɨ'a' nɨxɨrɨro'na'yɨ', xɨna'i'wayɨ'ne'nɨŋɨ' nimo'nɨro apɨ ne'ra nu'ɨ'asa'na' anɨ'nɨpɨ'rɨ'a'rɨnɨ. E mepa nero “Gorɨxo wimo'narɨŋɨ'pɨ yanɨ na'nɨ rimo'nɨŋwɨnɨ?” nɨyaiwiro ɨ'a' nɨxɨrɨro'na'yɨ', xɨna'i'wayɨ'ne'nɨŋɨ' nimo'nɨro xɨxenɨ arɨ'a' yɨ'mɨgɨ' ne'ra nu'ɨ'asa'na' we' ro'nɨŋɨ' imo'nɨpɨ'rɨ'a'rɨnɨ.
45006017	E nɨsearɨrɨ aiwɨ seyɨ'ne' xa'mɨ ɨ'wɨ' yanɨro na'nɨ xɨna'i'wayɨ'ne'nɨŋɨ' nimo'nɨro a'xeŋwarɨ' ninɨro aiwɨ agwɨ sɨnɨ e mɨyarɨŋoɨ. Rɨxa xwɨyɨ'a' seare'wapɨyarɨ'na' arɨ'a' nɨwiro xɨrɨgɨ'a'pɨ xɨxenɨ oxɨ'daneyɨnɨro yarɨŋoɨ. Seyɨ'ne' ɨ'wɨ' na'nɨ ɨ'eapa' seainarɨŋɨ' a'xeŋwarɨ' ninɨro gwɨ'nɨŋɨ' seayinagɨ'pɨ rɨxa seai'kweawa'rɨŋɨ' eŋagɨ na'nɨ we' ro'nɨŋɨ' imo'nɨŋɨ'pɨ epɨ'rɨ'a na'nɨ apimɨ xɨna'i'wayɨ'ne'nɨŋɨ' imo'nɨgɨ'a'rɨnɨ. Ayɨna'nɨ Gorɨxomɨ yayɨ' wiarɨŋɨnɨ.
45006018	E nɨsearɨrɨ aiwɨ seyɨ'ne' xa'mɨ ɨ'wɨ' yanɨro na'nɨ xɨna'i'wayɨ'ne'nɨŋɨ' nimo'nɨro a'xeŋwarɨ' ninɨro aiwɨ agwɨ sɨnɨ e mɨyarɨŋoɨ. Rɨxa xwɨyɨ'a' seare'wapɨyarɨ'na' arɨ'a' nɨwiro xɨrɨgɨ'a'pɨ xɨxenɨ oxɨ'daneyɨnɨro yarɨŋoɨ. Seyɨ'ne' ɨ'wɨ' na'nɨ ɨ'eapa' seainarɨŋɨ' a'xeŋwarɨ' ninɨro gwɨ'nɨŋɨ' seayinagɨ'pɨ rɨxa seai'kweawa'rɨŋɨ' eŋagɨ na'nɨ we' ro'nɨŋɨ' imo'nɨŋɨ'pɨ epɨ'rɨ'a na'nɨ apimɨ xɨna'i'wayɨ'ne'nɨŋɨ' imo'nɨgɨ'a'rɨnɨ. Ayɨna'nɨ Gorɨxomɨ yayɨ' wiarɨŋɨnɨ.
45006019	A'mae'ne xwɨyɨ'a' arɨ'a' nɨwirane'na' aŋɨ'nɨ “Ayɨ' apɨ na'nɨ rɨ'a rarɨnɨ?” mɨyaiwi' yarɨŋwae'ne eŋagɨ na'nɨ nionɨ dɨŋɨ' re yaiwiŋɨnɨ, “Xegɨ' rɨnɨŋɨ'pɨ tɨ'nɨ nɨrɨrɨ'na' apaxɨ' me' nɨjɨ'a' mimo'nɨpa epaxɨ' eŋagɨ na'nɨ sa a'mae'ne yarɨŋwa'pɨ tɨ'nɨ nɨkumɨxɨrɨ ourɨmɨnɨ.” nɨyaiwirɨ seararɨŋɨnɨ. Xa'mɨ seyɨ'ne' segɨ' we' na'nɨranɨ, sɨkwɨ' na'nɨranɨ, “Ayɨ' apɨ tɨ'nɨ ɨ'wɨ' na'nɨ rɨ'a imo'nɨŋɨnɨ?” nɨyaiwiro xe apɨ tɨ'nɨ nɨpɨkwɨnɨ mimo'nɨŋɨ'pɨ ero rɨ'a' kɨroro oyaneyɨnɨrɨ nero'na' rɨkɨkɨrɨ'o' a'mɨ bɨ tɨ'nɨ bɨ tɨ'nɨ yagɨ'a'pa agwɨ ri'na' re e'ɨ'rɨxɨnɨ. Segɨ' we' na'nɨranɨ, sɨkwɨ' na'nɨranɨ, “Ayɨ' apɨ tɨ'nɨ we' ro'nɨŋɨ' imo'nɨŋɨ'pɨ emɨ na'nɨ rɨ'a imo'nɨŋɨnɨ?” nɨyaiwiro apɨ yanɨ na'nɨ a'xeŋwarɨ' oinaneyɨnɨro e'ɨ'rɨxɨnɨ. E nerɨŋɨ'pimɨ da'nɨ sɨyikwɨ' mi'nɨgɨ'a'yɨ'ne' imo'nɨ'ɨ'rɨxɨnɨ.
45006020	Ayɨ' rɨpɨ na'nɨ seararɨŋɨnɨ. Xa'mɨ seyɨ'ne' ɨ'wɨ' yanɨro na'nɨ xɨna'i'wayɨ'ne'nɨŋɨ' nimo'nɨro a'xeŋwarɨ' ninɨro'na' we' ro'nɨŋɨ' imo'nɨŋɨ'pɨ na'nɨ e'ɨ'rɨxɨnɨrɨ mɨseaxeŋwɨra'rɨnɨŋɨ'rɨnɨ.
45006021	Segɨ' ɨ'wɨ' xa'mɨ yagɨ'a'pɨ na'nɨ “Pi'nɨ yagwa'rɨ'anɨ?” nɨyaiwiro aya' seainarɨŋɨ'pɨ pi' naŋɨ' seaiiagɨ'rɨnɨ? A'ma' apimɨ da'nɨ sa anɨ'nɨpɨ'rɨ'a' eŋagɨ na'nɨ naŋɨ' bɨ seaiiagɨ'manɨ.
45006022	E nerɨ ai' seyɨ'ne' ɨ'wɨ' epɨ'rɨ'a na'nɨ ɨ'eapa' seainagɨ'pimɨ da'nɨ rɨxa gwɨ'nɨŋɨ' seai'kweawa'rɨŋɨ'yɨ'ne' nimo'nɨma'na' Gorɨxo wimo'narɨŋɨ'pɨ epɨ'rɨ'a na'nɨ xɨna'i'wayɨ'ne'nɨŋɨ' nimo'nɨro yarɨŋagɨ'a na'nɨ naŋɨ' rɨpɨ seaiiarɨnɨ. Sɨyikwɨ' bɨ mi'nɨgɨ'a'yɨ'ne' seaimɨxɨrɨ dɨŋɨ' nɨyɨmɨŋɨ'pɨ tɨ'gɨ'a'yɨ'ne' imo'nɨpɨ'rɨ seaimɨxɨrɨ yarɨnɨ.
45006023	Ayɨ' rɨpɨ seararɨŋɨnɨ. A'ma' nɨgwɨ' omɨŋɨ' nero'na' wigɨ' e'ɨ'a'pɨ na'nɨ nɨgwɨ' meaarɨgɨ'a'pa a'ma' ɨ'wɨ' e'ɨ'a'pimɨ da'nɨ anɨ'nɨpɨ'rɨ'a'rɨnɨ. E nerɨ aiwɨ Gorɨxo xɨxe na'nɨ mɨniapɨ' anɨpa' neaiaparɨŋɨ'pɨ —Apɨ dɨŋɨ' nɨyɨmɨŋɨ' imo'nɨŋɨ'pɨrɨnɨ. Apɨ negɨ' A'mɨna' Jisasɨ Kiraiso tɨ'nɨ nawi'nɨ ika'rɨnɨŋwae'ne neaiaparɨŋɨ'rɨnɨ.
45007001	Gɨ' nɨrɨxɨ'mea'yɨ'ne', a'ma' mɨpe' sɨnɨ sɨŋɨ' nɨŋwearɨ'na' ŋwɨ' ikaxɨ' rɨnɨŋɨ'pimɨ xɨ'dɨpɨ'rɨ'a na'nɨ uxeŋwɨra'rɨnɨŋɨ'pɨ na'nɨ sɨnɨ majɨ'a' rimo'nɨŋoɨ? Ŋwɨ' ikaxɨ' rɨnɨŋɨ'pɨ na'nɨ nɨjɨ'a' imo'nɨgɨ'a'yɨ'ne' eŋagɨ na'nɨ rarɨŋɨnɨ.
45007002	Ewayɨ' ikaxɨ' rɨpɨ na'nɨ dɨŋɨ' nɨmorane'na' nionɨ seararɨŋa'pɨ ananɨ dɨŋɨ' mopaxɨ'rɨnɨ. Apɨxɨ' oxɨ' nɨmea'nɨrɨ'na' ŋwɨ' ikaxɨ' “Oxɨ' nɨmea'nɨrɨ'na' o tɨ'nɨ anɨŋɨ' kumɨxɨnɨrɨ'ɨnɨ.” rɨnɨŋɨ'pimɨ da'nɨ oxo sɨnɨ ŋweaŋa'na' o tɨ'nɨ nawi'nɨ ŋweanɨ'a na'nɨ ɨ'a'nɨŋɨ' xeŋwɨra'rɨnɨnɨ. E nerɨ ai' oxo nɨperɨ'na'yɨ', ŋwɨ' ikaxɨ' i'mɨ xegɨ' oxo na'nɨ ɨ'a'nɨŋɨ' xeŋwɨra'rɨnɨŋɨ'pimɨ rɨxa rakiowa'rɨnɨnɨ.
45007003	Ayɨna'nɨ i'ya' oxo mɨpe' sɨnɨ sɨŋɨ' ŋweaŋa'na' omɨ pɨ'nɨ nɨwia'rɨmɨ nurɨ womɨ mea'na'na' “A'ma' o oya' apɨxi'rɨnɨ.” rɨpɨ'rɨ'a'rɨnɨ. E nerɨ ai' i'ya' oxo pe'a'na'yɨ', ŋwɨ' ikaxɨ' o na'nɨ ɨ'a'nɨŋɨ' xeŋwɨra'rɨnɨŋɨ'pimɨ rɨxa rakiowa'rɨnɨ'ɨ' eŋagɨ na'nɨ i' nurɨ womɨ mea'nɨ'agɨ ai' “A'ma' o oya' apɨxi'rɨnɨ.” rɨpɨ'rɨ'a'manɨ.
45007004	Ayɨna'nɨ gɨ' nɨrɨxɨ'mea'yɨ'ne', a'ma' pegɨ'a'yɨ' pi' pi' ŋwɨ' ikaxɨ' rɨnɨŋɨ'pɨ sɨnɨ ɨ'a'nɨŋɨ' mɨxeŋwɨra'rɨnɨgɨ'a'pa seyɨ'ne' enɨ Kiraiso tɨ'nɨ nawi'nɨ ika'rɨnɨgɨ'a'yɨ'ne', xɨ'o peŋɨ'pimɨ da'nɨ rɨxa pegɨ'a' eŋagɨ na'nɨ sɨnɨ ŋwɨ' ikaxɨ' ea'nɨŋɨ'pimɨ da'nɨ we' ro'nɨŋɨ' oimo'naneyɨnɨro xɨ'dɨpɨ'rɨ'a na'nɨ ɨ'a'nɨŋɨ' mɨseaxeŋwɨra'rɨnɨ. Seyɨ'ne' enɨ a'ma' wo tɨ'nɨ —O nɨpe'ma'na' a'mɨ sɨŋɨ' nerɨ wia'pɨ'nɨmeaŋorɨnɨ. Seyɨ'ne' enɨ a'ma' o tɨ'nɨ nawi'nɨ nɨkumɨxɨnɨro Gorɨxo na'nɨ nero'na' i'kɨ'a' sogwɨ' naŋɨ' wearɨŋɨ'na yapɨ imo'nɨ'ɨ'rɨxɨnɨrɨ ŋwɨ' ikaxɨ' nɨrɨnɨrɨ ea'nɨŋɨ'pɨ sɨnɨ ɨ'a'nɨŋɨ' mɨseaxeŋwɨra'rɨnɨ.
45007005	Ayɨ' rɨpɨ na'nɨrɨnɨ. Nene sɨnɨ Jisasomɨ dɨŋɨ' mɨwɨkwɨ'ro' a'ma' wigɨ' dɨŋɨ'yo nɨxɨ'dɨro'na' yarɨgɨ'a'pa nerane'na' ɨ'wɨ' na'nɨ ɨ'eapa' neainarɨŋɨ'pɨ ŋwɨ' ikaxɨ' ea'nɨŋɨ'pimɨ da'nɨ sɨwa'nɨŋɨ' neaipiomeaagɨ'rɨnɨ. E yagɨ' eŋagɨ na'nɨ anɨ'nanɨ'wa' na'nɨ i'kɨ'a' sogwɨ' sɨpi' wearɨŋɨ'na yapɨ yagwa'rɨnɨ.
45007006	E nerɨ ai' rɨxa peŋwae'ne'nɨŋɨ' nimo'nɨrane na'nɨ ŋwɨ' ikaxɨ' ea'nɨŋɨ' xa'mɨ ɨ'a'nɨŋɨ' neaxeŋwɨra'rɨnɨŋɨ'pimɨ da'nɨ gwɨ'nɨŋɨ' neai'kweawa'rɨnɨŋenerɨnɨ. Ayɨna'nɨ agwɨ nene Gorɨxomɨ nuxɨ'dɨrane'na' xa'mɨ ŋwɨ' ikaxɨ' rɨ'wamɨŋɨ' eagɨ'a'pimɨnɨ sɨŋwɨ' nɨwɨnaxɨ'dɨrane yagwa'pimɨ me' a'mɨ sɨŋɨ' bɨ, xɨ'oya' kwi'yɨ' neai'wapɨyarɨŋɨ'pimɨ nɨxɨ'dɨrɨ yarɨŋwɨnɨ.
45007007	Ayɨna'nɨ pi'oɨ ranɨre'wɨnɨ? “Ŋwɨ' ikaxɨ' ea'nɨŋɨ'pɨ sɨpi'rɨnɨ.” ranɨre'wɨnɨ? Oweoɨ, wi' e rɨpaxɨ' menɨnɨ. Niɨwanɨŋonɨ ŋwɨ' ikaxɨ' ea'nɨŋɨ'pɨ ɨ'a' mɨropa nerɨ sɨŋwɨrɨyɨ', arɨge nerɨ “E nerɨ'na' ayɨ' ɨ'wɨ' rɨ'a yarɨŋɨnɨ?” yaiwimɨnɨrɨ eŋa'rɨnɨ? Ŋwɨ' ikaxɨ' “Amɨpi' waya' sɨŋwɨ' ɨ'wɨ' mɨwɨnɨpa erɨ'ɨnɨ.” rɨnɨŋɨ'pɨ mea'nɨpa nerɨ sɨŋwɨrɨyɨ', nionɨ arɨge apɨ na'nɨ nɨjɨ'a' nimo'nɨrɨ “Sɨŋwɨ' ɨ'wɨ' nɨwɨnɨrɨ'na' ayɨ' ɨ'wɨ' rɨ'a yarɨŋɨnɨ?” yaiwimɨnɨrɨ eŋa'rɨnɨ?
45007008	Ɨ'wɨ' na'nɨ ɨ'eapa' ninarɨŋɨ'pɨ ŋwɨ' ikaxɨ' “Sɨŋwɨ' ɨ'wɨ' mɨwɨnɨpa erɨ'ɨnɨ.” rɨnɨŋɨ'pimɨ da'nɨ ananɨ amɨpi' xɨxegɨ'nɨ sɨŋwɨ' ɨ'wɨ' owɨnɨnɨrɨ na'nɨ sɨwa' nipiomeaŋɨ'rɨnɨ. Sɨŋwɨ' ɨ'wɨ' wɨnɨmɨ'a na'nɨ apɨ apɨ sɨwa'nɨŋɨ' nipiomea'agɨ apɨ e eŋa'rɨnɨ. Ŋwɨ' ikaxɨ' “E mepanɨ. E mepanɨ.” rɨnɨŋɨ'pɨ mɨrɨnɨpa nerɨ sɨŋwɨrɨyɨ', ɨ'wɨ' na'nɨ ɨ'eapa' neainarɨŋɨ'pɨ sɨwa' wi' mɨneaipiomeapaxɨ' imo'nɨmɨnɨrɨ eŋɨ' meŋagɨ na'nɨ seararɨŋɨnɨ.
45007009	Eŋi'na' nionɨ ŋwɨ' ikaxɨ' ea'nɨŋɨ'pɨ na'nɨ majɨ'a' nimo'nɨrɨ'na' “Ananɨ naŋonɨrɨnɨ.” nɨyaiwinɨrɨ maiwi' ŋweaaga'rɨnɨ. I'na' ɨ'wɨ' na'nɨ ɨ'eapa' ninarɨŋɨ'pɨ nɨnɨmea'mɨ sa'nɨŋɨ' nɨmewe'agɨ aiwɨ nionɨ ŋwɨ' ikaxɨ' ea'nɨŋɨ'pɨ na'nɨ rɨxa nɨjɨ'a' nimo'nɨrɨ'na'yɨ', ɨ'wɨ' na'nɨ ɨ'eapa' ninarɨŋɨ'pɨ saiwia'rɨ'nɨŋɨ' niŋɨ'rɨnɨ. E ni'agɨ na'nɨ nionɨ “Ɨ'wɨ' yarɨŋa'onɨrɨ'anɨ?” nɨyaiwinɨrɨ “Gorɨxoya' sɨŋwɨ'yo da'nɨ anɨ'nɨ'ɨmɨgɨnɨrɨ yarɨŋa'onɨrɨ'anɨ?” yaiwinɨŋanigɨnɨ.
45007010	“Ŋwɨ' ikaxɨ' ea'nɨŋɨ'pɨ nionɨ nɨxɨ'dɨrɨ'na' dɨŋɨ' nɨyɨmɨŋɨ' imo'nɨmɨ'a na'nɨ imo'nɨŋɨ'pɨrɨ'anɨ?” xa'mɨ dɨŋɨ' e nɨyaiwirɨ ai' pi'ra'nɨŋɨ' nɨjɨ'a' nimo'nɨrɨ'na' apɨ sɨwa' re'nɨŋɨ' niŋɨ'rɨnɨ, “Joxɨ dɨŋɨ' nɨyɨmɨŋɨ' imo'nɨŋoxɨmanɨ. Nanɨ'nɨrɨ'a'rɨnɨ.” Sɨwa' e'nɨŋɨ' niŋɨ'rɨnɨ.
45007011	Ɨ'wɨ' na'nɨ ɨ'eapa' ninarɨŋɨ'pɨ ŋwɨ' ikaxɨ' ea'nɨŋɨ'pimɨ da'nɨ sɨwa' nɨnipiomearɨ'na' yapɨ' nɨni'wapɨyirɨ na'nɨ'nɨmɨ'a na'nɨ niŋɨ' eŋagɨ na'nɨ rarɨŋɨnɨ.
45007012	Ayɨna'nɨ re nɨyaiwirane nɨjɨ'a' imo'nɨŋwɨnɨ, “Ŋwɨ' ikaxɨ' ea'nɨŋɨ'pɨ Gorɨxo tɨ'a'mɨnɨ imo'nɨŋagɨ na'nɨ awiaxɨ' imo'nɨŋɨ'pɨrɨnɨ. Ŋwɨ' ikaxɨ' ea'nɨŋɨ'pimɨ da'nɨ sekaxɨ' rɨnɨŋɨ'yɨ' nɨ'nɨ awiaxɨ' imo'nɨnɨ. We' ro'nɨŋɨ' imo'nɨŋɨ'pɨ na'nɨ rɨnɨrɨ naŋɨ' imo'nɨŋɨ'pɨ na'nɨ rɨnɨrɨ yarɨŋɨ'yɨ'rɨnɨ.” E nɨyaiwirane nɨjɨ'a' imo'nɨŋwɨnɨ.
45007013	Ayɨna'nɨ “Naŋɨ' imo'nɨŋɨ' apɨ nionɨ anɨ'nɨmɨ'a na'nɨ nimɨxɨŋɨ'rɨnɨ.” rɨmɨnɨre'ɨnɨ? Oweoɨ, wi' e rɨpaxɨ' mimo'nɨnɨ. Gorɨxo nionɨ rɨpiau' yaiwi'wɨnɨgɨnɨrɨ ɨ'wɨ' na'nɨ ɨ'eapa' ninarɨŋɨ'pɨ xe ɨ'wɨ' enɨ'a na'nɨ wi'wapɨyirɨ anɨ'nɨnɨ'a na'nɨ wimɨxɨrɨ oenɨrɨ sɨŋwɨ' nanɨŋɨnigɨnɨ, “Ɨ'wɨ' na'nɨ ɨ'eapa' ninarɨŋɨ'pɨ re eŋɨ'rɨ'anɨ? Ŋwɨ' ikaxɨ'pimɨ da'nɨ —Apɨ naŋɨ' imo'nɨŋɨ'pɨrɨnɨ. Apimɨ da'nɨ anɨ'nɨmɨ'a na'nɨ nimɨxɨmɨnɨrɨ eŋɨ'rɨ'anɨ?” yaiwirɨ “Ŋwɨ' ikaxɨ' rɨnɨŋɨ'pimɨ da'nɨ sɨwa' nipiomeaarɨŋagɨ na'nɨ ɨ'wɨ' ayɨ' aga xwɨrɨ'a' ninɨpaxɨ' imo'nɨŋɨ'pɨrɨ'anɨ?” enɨ yaiwirɨ e'wɨnɨgɨnɨrɨ ɨ'wɨ' na'nɨ ɨ'eapa' ninarɨŋɨ'pɨ xe ɨ'wɨ' enɨ'a na'nɨ wi'wapɨyirɨ anɨ'nɨnɨ'a na'nɨ wimɨxɨrɨ oenɨrɨ sɨŋwɨ' nanɨŋɨnigɨnɨ.
45007014	Nene nɨjɨ'a'rɨnɨ. Ŋwɨ' ikaxɨ' ea'nɨŋɨ'pimɨ da'nɨ kwi'yɨ' Gorɨxoya'pɨ xɨ'o wimo'narɨŋɨ'pɨ na'nɨ sɨwa' neaiarɨŋagɨ ai' ɨ'wɨ' na'nɨ a'xeŋwarɨ' nina'rɨnɨŋonɨ eŋagɨ na'nɨ nionɨ gɨ' nimo'narɨŋɨ'pimɨ xɨ'darɨŋa'rɨnɨ.
45007015	Ayɨ' rɨpɨ seararɨŋɨnɨ, “Nionɨ yarɨŋa'pɨ na'nɨ ududɨ' ninarɨnɨ. ‘Apɨ oemɨnɨ.’ nimo'narɨŋɨ'pɨ me' sɨpi'pɨ, xwɨrɨ'a' ninarɨŋɨ'pɨ ai' yarɨŋa'rɨnɨ.” seararɨŋɨnɨ.
45007016	Nionɨ “Sɨpi' apɨ mepa oemɨnɨ.” nimo'narɨŋɨ'pɨ nerɨ'na'yɨ', ayɨ' “Ŋwɨ' ikaxɨ' rɨnɨŋɨ'pɨ naŋɨ' imo'nɨnɨ.” rɨnɨŋɨ'pɨ tɨ'nɨ xɨxenɨ'nɨŋɨ' nɨrɨrɨ woa'kɨ'kɨ' yarɨŋɨnɨ.
45007017	Ayɨna'nɨ “Nionɨ sɨpi' apɨ oemɨnɨ.” nimo'nɨ'agɨ na'nɨ e yarɨŋa'manɨ. Ɨ'wɨ' ɨ'eapa' ninarɨŋɨ' gɨ' xwioxɨ'yo nɨroŋɨ'pimɨ da'nɨ nina'na' sɨpi' e yarɨŋa'rɨnɨ.
45007018	Nionɨ “Naŋɨ' imo'nɨŋɨ'pɨ oemɨnɨ.” nɨnimo'nɨrɨ aiwɨ wi' mepa nerɨ na'nɨ dɨŋɨ' re nɨyaiwirɨ nɨjɨ'a' imo'nɨŋɨnɨ, “Gɨ' xwioxɨ'yo —Nionɨ gɨ' dɨŋɨ'yo da'nɨ nɨnimo'nɨrɨ xɨ'darɨŋa'pɨ na'nɨ rarɨŋɨnɨ. Gɨ' xwioxɨ'yo nɨpɨkwɨnɨ mimo'nɨŋɨ'pɨnɨ rɨ'a ni'nɨnɨ?” nɨyaiwirɨ nɨjɨ'a' imo'nɨŋɨnɨ.
45007019	Ayɨ' apɨrɨnɨ. “Naŋɨ' imo'nɨŋɨ'pɨ oemɨnɨ.” nimo'narɨŋɨ'pɨ mepa nerɨ sɨpi' “Mepa oemɨnɨ.” nimo'narɨŋɨ'pɨ yarɨŋa'rɨnɨ.
45007020	Nionɨ “Sɨpi' mepa oemɨnɨ.” nimo'narɨŋɨ'pɨ yarɨŋa' eŋagɨ na'nɨ ayɨ' niɨwanɨŋonɨ “Sɨpi' apɨ oemɨnɨ.” nimo'nɨ'agɨ na'nɨ e yarɨŋa'manɨ. Ɨ'wɨ' ɨ'eapa' ninarɨŋɨ' gɨ' xwioxɨ'yo ni'nɨŋɨ'pimɨ da'nɨ yarɨŋa'rɨnɨ.
45007021	Ayɨna'nɨ nionɨ i'ni'na' yarɨŋa'pimɨ da'nɨ sɨŋwɨ' re anɨmea'nɨ'ɨnɨ. “Naŋɨ' oemɨnɨ.” nimo'narɨŋonɨ sɨpi' na'nɨ ɨ'eapa' ninarɨŋɨ' gɨ' xwioxɨ'yo ni'nɨŋɨ'pɨ pɨ'rɨ' nɨrakiarɨŋɨ'rɨnɨ.
45007022	Gɨ' dɨŋɨ' tɨ'nɨ ŋwɨ' ikaxɨ' Gorɨxo rɨŋɨ'pɨ na'nɨ dɨŋɨ' nɨmorɨ'na' “Ayɨ' naŋɨ'rɨnɨ.” nɨyaiwirɨ yayɨ' ninarɨŋagɨ aiwɨ
45007023	gɨ' xwioxɨ'yo ni'nɨŋɨ'pimɨ da'nɨ niarɨŋɨ'pɨ xegɨ' bɨ imo'nɨŋagɨ anɨmea'nɨŋɨnɨ. Gɨ' xwioxɨ'yo nɨpɨkwɨnɨ mimo'nɨŋɨ' ni'nɨŋɨ'pɨ, ayɨ' ŋwɨ' ikaxɨ' Gorɨxoya' gɨ' dɨŋɨ' tɨ'nɨ “Apɨ naŋɨ' rɨ'a rɨnɨnɨ?” yaiwiarɨŋa'pɨ tɨ'nɨ apiau' mɨxɨ'nɨŋɨ' inarɨŋiɨ. Apɨ ni'nɨŋɨ'pɨ ɨ'wɨ' na'nɨ ɨ'eapa' ninarɨŋɨ'pɨ na'nɨ gwɨ'nɨŋɨ' nɨja'rɨnarɨnɨ.
45007024	Ai, nionɨ e imo'nɨŋa'onɨ eŋagɨ na'nɨ i'kɨ'nɨŋɨ' sɨpi' nimɨxa'rɨnɨnɨ. Wara' anɨ'nɨmɨ'a na'nɨ imo'nɨŋɨ'ri' tɨ'ŋa'onɨ ɨ'wɨ' na'nɨ ɨ'eapa' ninarɨŋɨ' gwɨ'nɨŋɨ' ja'rɨnɨŋɨ'pɨ go ni'kweawa'rɨpaxɨ' imo'nɨnɨ?
45007025	Ai, negɨ' A'mɨna' Jisasɨ Kiraiso neaiiŋɨ'pimɨ da'nɨ Gorɨxo neai'kweawa'rɨpaxɨ' imo'nɨŋagɨ na'nɨ omɨ yayɨ' owianeyɨ. Ayɨna'nɨ nionɨ nɨra u'a'pɨ, ayɨ' rɨpɨ seararɨŋɨnɨ, “Nionɨ gɨ' dɨŋɨ' tɨ'nɨ ‘Ŋwɨ' ikaxɨ' Gorɨxo rɨŋɨ'pɨ oxɨ'dɨmɨnɨ.’ nɨnimo'nɨrɨ aiwɨ ɨ'wɨ' na'nɨ ɨ'eapa' ninarɨŋɨ' na'nɨ gwɨ'nɨŋɨ' ja'rɨnɨŋɨ'pimɨ —Apɨ nɨpɨkwɨnɨ mimo'nɨŋɨ' gɨ' xwioxɨ'yo ni'nɨŋɨ'pɨrɨnɨ. Apimɨ xɨ'darɨŋa'rɨnɨ.” seararɨŋɨnɨ.
45008001	Ayɨna'nɨ Kiraisɨ Jisaso tɨ'nɨ ika'rɨnɨŋwae'ne omɨ dɨŋɨ' wɨkwɨ'ro'a'na' “We' ro'nɨgɨ'a'yɨ'rɨnɨ.” rɨnɨŋɨ'pɨ tɨ'nɨ xɨxenɨ nimo'nɨrane na'nɨ sɨnɨ xwɨyɨ'a' bɨ neamea'rɨpaxɨ' mimo'nɨŋwɨnɨ.
45008002	Gorɨxoya' kwi'yɨ'pɨ —Apɨ Kiraisɨ Jisaso tɨ'nɨ ika'rɨnɨŋwae'ne dɨŋɨ' nɨyɨmɨŋɨ' tɨ'ŋwae'ne imo'nanɨ na'nɨ neaimɨxarɨŋɨ'pɨrɨnɨ. Apɨ dɨŋɨ' neaxɨxe'roarɨŋɨ'pimɨ da'nɨ ɨ'wɨ' na'nɨ ɨ'eapa' neainarɨŋɨ' nene neaanɨ'nɨmɨxarɨŋɨ'pɨ neai'kweawa'rɨŋɨ' eŋagɨ na'nɨ “Sɨnɨ xwɨyɨ'a' neamea'rɨpaxɨ' mimo'nɨŋwɨnɨ.” seararɨŋɨnɨ.
45008003	Ŋwɨ' ikaxɨ' ea'nɨŋɨ'pɨ tɨ'nɨ xɨxenɨ oxɨ'daneyɨnɨrɨ'na' nɨpɨkwɨnɨ mimo'nɨŋɨ' xwioxɨ'yo neai'nɨŋɨ'pimɨ da'nɨ eŋɨ' mɨneaea'narɨŋagɨ na'nɨ nene mepaxɨ' imo'nɨŋwa'pɨ, ayɨ' Gorɨxo neaiiŋɨ'rɨnɨ. Xegɨ' xewaxo —O wara' ɨ'wɨ' na'nɨ ɨ'eapa' neainarɨŋene inɨŋwa'pa axɨ'pɨ inɨŋorɨnɨ. O negɨ' ɨ'wɨ' yarɨŋwa'pɨ yokwarɨmɨ' neaiinɨ na'nɨ Gorɨxo rɨdɨyowa'nɨŋɨ' oenɨrɨ nɨwɨ're'napɨrɨ'na' ɨ'eapa' neainarɨŋɨ'pɨ na'nɨ gwɨ'nɨŋɨ' neaja'rɨŋɨ'pimɨ xwɨyɨ'a' umea'rɨŋɨ'rɨnɨ.
45008004	Agwɨ nene nɨpɨkwɨnɨ mimo'nɨŋɨ' negɨ' xwioxɨ'yo neai'nɨŋɨ'pimɨ nɨxɨ'dɨrɨŋɨ'pimɨ da'nɨ marɨ'a'ɨ, xegɨ' kwi'yɨ'pɨ e e'ɨ'rɨxɨnɨrɨ e e'ɨ'rɨxɨnɨrɨ sɨwa' neaiarɨŋɨ'pimɨ nɨxɨ'dɨrɨŋɨ'pimɨ da'nɨ ŋwɨ' ikaxɨ' Gorɨxo xɨ'o rɨŋɨ'pɨ tɨ'nɨ xɨxenɨ xɨ'danɨ na'nɨ ɨ'eapa' na'nɨ gwɨ'nɨŋɨ' neaja'rɨŋɨ'pimɨ xwɨyɨ'a' umea'rɨŋɨ'rɨnɨ.
45008005	A'ma' nɨpɨkwɨnɨ mimo'nɨŋɨ' wigɨ' xwioxɨ'yo i'nɨŋɨ'pimɨ xɨ'darɨgɨ'a'yɨ' apɨnɨ sɨ'mɨ' e tɨnarɨgɨ'a'rɨnɨ. A'ma' Gorɨxoya' kwi'yɨ'pɨ sɨwa' wiarɨŋɨ'pimɨ xɨ'darɨgɨ'a'yɨ' enɨ apɨ sɨ'mɨ' e tɨnarɨgɨ'a'rɨnɨ.
45008006	A'ma' nɨpɨkwɨnɨ mimo'nɨŋɨ' wigɨ' xwioxɨ'yo i'nɨŋɨ'pɨ sɨ'mɨ' e tɨnarɨgɨ'a'yɨ' nanɨ'nɨpɨ'rɨ'a aiwɨ a'ma' Gorɨxoya' kwi'yɨ'pɨ sɨwa' wiarɨŋɨ'pɨ sɨ'mɨ' e tɨnarɨgɨ'a'yɨ' dɨŋɨ' nɨyɨmɨŋɨ' tɨ'gɨ'a'yɨ' imo'nɨro nɨwayɨro'nɨro ŋwearo epɨ'rɨ'a'rɨnɨ.
45008007	Ayɨ' rɨpɨ na'nɨrɨnɨ. A'ma' nɨpɨkwɨnɨ mimo'nɨŋɨ' xwioxɨ'yo i'nɨŋɨ'pɨ sɨ'mɨ' e nɨtɨnɨrɨ yarɨgɨ'a'yɨ' “Ŋwɨ' ikaxɨ' Gorɨxoya'pɨ xɨ'dɨpaxenerɨ'anɨ?” mɨyaiwi' nero na'nɨ omɨ sɨ'mɨ' tɨ'nɨ nɨwiro yarɨgɨ'a'yɨ'rɨnɨ. E yarɨgɨ'a'yɨ' ŋwɨ' ikaxɨ' Gorɨxoya' wi' epaxɨ' mimo'nɨgɨ'a'yɨ'rɨnɨ.
45008008	Nɨpɨkwɨnɨ mimo'nɨŋɨ' xwioxɨ'yo i'nɨŋɨ'pɨ yanɨ na'nɨ imo'nɨgɨ'a'yɨ' Gorɨxo yayɨ' winɨnɨ'a na'nɨ enɨ wi' epaxɨ' menɨnɨ.
45008009	Nɨpɨkwɨnɨ mimo'nɨŋɨ' xwioxɨ'yo i'nɨŋɨ'pimɨ xɨ'darɨgɨ'a'yɨ' e nimo'nɨro ai' seyɨ'ne' axɨ'pɨ gwɨ'nɨŋɨ' mɨseaja'rɨnɨ' Gorɨxoya' kwi'yɨ'pɨ apɨ e'ɨ'rɨxɨnɨrɨ apɨ e'ɨ'rɨxɨnɨrɨ sɨwa' seaiarɨŋɨ'pimɨ xɨ'darɨgɨ'a'yɨ'ne'rɨnɨ. Kwi'yɨ' Gorɨxoya' nepa segɨ' xwioxɨ'yo searoŋa'na'yɨ', e imo'nɨgɨ'a'yɨ'ne'rɨnɨ. A'ma' go gomɨ Kiraisoya' kwi'yɨ'pɨ mɨroŋa'na'yɨ', ayɨ' oya'o mimo'nɨŋagɨ na'nɨ seararɨŋɨnɨ.
45008010	Kiraiso xegɨ' kwi'yɨ'pimɨ da'nɨ segɨ' xwioxɨ'yo searoŋa'na'yɨ', ɨ'wɨ' egɨ'a'pɨ na'nɨ segɨ' wara' nɨpepɨ'rɨ'a na'nɨ rɨxa imo'nɨŋagɨ ai' Gorɨxo “We' ro'nɨgɨ'a'yɨ'rɨnɨ.” rɨxa ra'rɨŋɨ' eŋagɨ na'nɨ segɨ' dɨŋɨ'pɨ rɨxa nɨyɨmɨŋɨ' imo'nɨnɨ.
45008011	Kwi'yɨ' Gorɨxoya'pɨ —Apɨ Jisaso xwa'rɨpa'yo da'nɨ wia'pɨ'nɨmeaŋɨ'pɨrɨnɨ. Apɨ segɨ' xwioxɨ'yo searoŋa'na'yɨ', Kiraisɨ Jisaso, pɨyɨ' e'a'na' a'mɨ sɨŋɨ' wimɨxɨŋo seyɨ'ne' enɨ segɨ' wara'pɨ —Apɨ urɨ' epaxɨ' imo'nɨŋɨ'pɨrɨnɨ. Segɨ' wara'pɨ xegɨ' kwi'yɨ' seyɨ'ne' searoŋɨ'pimɨ da'nɨ sɨŋɨ' seaimɨxɨnɨ'a'rɨnɨ.
45008012	Ayɨna'nɨ gɨ' nɨrɨxɨ'mea'yɨ'ne', rɨpɨ osearɨmɨnɨ, “Gorɨxo naŋɨ' bɨ rɨxa e neaiirɨ bɨ sɨnɨ neaiirɨ enɨ'a' eŋagɨ na'nɨ nene nɨpɨkwɨnɨ mimo'nɨŋɨ' negɨ' xwioxɨ'yo i'nɨŋɨ'pimɨ xɨ'danɨ na'nɨ sɨnɨ ɨ'a'nɨŋɨ' mɨneaxeŋwɨra'rɨnɨ' rɨxa xegɨ' kwi'yɨ'pɨ sɨwa' neainarɨŋɨ'pimɨ xɨ'danɨ na'nɨ ɨ'a'nɨŋɨ' neaxeŋwɨra'rɨnɨnɨ.” osearɨmɨnɨ.
45008013	Ayɨ' rɨpɨ na'nɨ seararɨŋɨnɨ. Seyɨ'ne' nɨpɨkwɨnɨ mimo'nɨŋɨ' i'nɨŋɨ'pimɨ nɨxɨ'dɨro'na'yɨ', nanɨ'nɨpɨ'rɨ'a'rɨnɨ. E nerɨ ai' Gorɨxoya' kwi'yɨ'pɨ seai'wapɨyarɨŋɨ'pimɨ nɨxɨ'dɨrɨŋɨ'yo da'nɨ ɨ'wɨ' na'nɨ ɨ'eapa' seainarɨŋɨ'pɨ pɨki'moarɨgɨ'a'pa'nɨŋɨ' nerɨ'na'yɨ', dɨŋɨ' nɨyɨmɨŋɨ' tɨ'gɨ'a'yɨ'ne' imo'nɨpɨ'rɨ'a'rɨnɨ.
45008014	A'ma' Gorɨxoya' kwi'yɨ'pɨ xe nɨneaipemea'mɨ u'wɨnɨgɨnɨrɨ xɨxenɨ xɨ'darɨgɨ'a'yɨ', ayɨ' Gorɨxoya' niai'wɨ'nɨŋɨ' imo'nɨŋoɨ.
45008015	Ayɨ' rɨpɨ na'nɨrɨnɨ. Kwi'yɨ' Gorɨxo sɨxɨ' seami'moŋɨ'pɨ, ayɨ' a'mɨ xɨ'omɨ wa'yɨ' owi'poyɨnɨrɨ gwɨ' omɨŋɨ' yarɨgɨ'a'yɨ'ne'nɨŋɨ' imo'nɨpɨ'rɨ na'nɨ seaimɨxɨŋɨ'manɨ. Oweoɨ, kwi'yɨ' o neaiapɨŋɨ'pɨ niai'wɨ' xɨ'oya' piaxɨ' mearɨŋɨ' wi'nɨŋɨ' oimo'nɨ'poyɨnɨrɨ seaimɨxɨŋɨ'rɨnɨ. E neaimɨxɨŋɨ'pimɨ da'nɨ Gorɨxomɨ “A'poxɨnɨ, Rara'oxɨnɨ.” urarɨŋwa'rɨnɨ.
45008016	Nene negɨ' dɨŋɨ' nɨmorane “Niai'wɨ' Gorɨxoyae'nerɨ'anɨ?” nɨyaiwinɨrane'na' oya' kwi'yɨ' xamɨŋɨ'pɨ sopɨŋɨ' neawarɨŋɨ'rɨnɨ.
45008017	Nene niai'wɨ' Gorɨxoyae'ne eŋagwɨ na'nɨ o mɨnɨ neaiapɨmɨ'a'nɨrɨ tɨŋɨ'pɨ meanɨ'wa'rɨnɨ. Apɨ nɨmearane'na' Kiraiso tɨ'nɨ nawi'nɨ meanɨ'wa'rɨnɨ. Rɨ'nɨŋɨ' o meaŋɨ'pa agwɨ' ri'na' nene enɨ xe oneai'mea'wɨna'yɨ', rɨ'we'na' o tɨ'nɨ neaiapɨmɨ'a'nɨrɨ tɨŋɨ'pɨ nɨmearane'na' o tɨ'nɨ nawi'nɨ nikɨ'nɨrane sea'yɨ e imo'nanɨ'wa'rɨnɨ.
45008018	Nionɨ aŋɨ'namɨ da'nɨ sea'yɨ e imo'nɨŋɨ' nene neai'meanɨ'a'pɨ na'nɨ dɨŋɨ' nɨmorɨ'na' dɨŋɨ' re yaiwiarɨŋa'rɨnɨ, “Apɨ aga sea'yɨ e imo'nɨŋɨ' eŋagɨ na'nɨ rɨ'nɨŋɨ' agwɨ ri'na' ni'meaarɨŋɨ'pɨ, ayɨ' sɨpi'piarɨ'anɨ?” nɨyaiwirɨ paimɨmɨ' wiarɨŋa'rɨnɨ.
45008019	Amɨpi' Gorɨxo xwɨ'a' tɨ'yo nimɨxɨrɨ tɨŋɨ' i'kɨ'a'ranɨ, naŋwɨ'ranɨ, a'ma'ranɨ, nɨpɨnɨ xegɨ' niai'wɨ' imo'nɨgɨ'a'yɨ' piaumɨmɨ' winɨnɨ'a'pɨ na'nɨ sɨ'mɨ' nɨxeadɨ'pe'nɨro wenɨŋɨ' nero ŋweaŋoɨ.
45008020	Ayɨ' rɨpɨ na'nɨ e nerɨ ŋweaŋoɨ. Amɨpi' o imɨxɨŋɨ'pɨ Adamo ɨ'wɨ' e'pe'a'na' urɨ' ne'ra u'wɨnɨgɨnɨrɨ ramɨxɨŋɨ'yɨ' anɨŋɨ' mɨramɨxa'rɨnɨpa erɨ sea'yɨ e imo'nɨŋɨ' niai'wɨ' Gorɨxoyae'ne gwɨ'nɨŋɨ' neai'kweaawa'ra'na' imo'nanɨ'wa'pɨ tɨ'nɨ axɨ'pɨ imo'nɨrɨ e'wɨnɨgɨnɨrɨ ramɨxa'rɨŋɨ'rɨnɨ. Amɨpi' xɨ'o imɨxɨŋɨ'pɨ xegɨ'pɨ ramɨxa'rɨnɨŋɨ'manɨ. Rɨ'we'na' a'mɨ pi'ra'nɨŋɨ' imɨxɨ'ɨmɨgɨnɨrɨ Gorɨxo ramɨxa'rɨŋɨ'rɨnɨ.
45008021	Ayɨ' rɨpɨ na'nɨ e nerɨ ŋweaŋoɨ. Amɨpi' o imɨxɨŋɨ'pɨ Adamo ɨ'wɨ' e'pe'a'na' urɨ' ne'ra u'wɨnɨgɨnɨrɨ ramɨxɨŋɨ'yɨ' anɨŋɨ' mɨramɨxa'rɨnɨpa erɨ sea'yɨ e imo'nɨŋɨ' niai'wɨ' Gorɨxoyae'ne gwɨ'nɨŋɨ' neai'kweaawa'ra'na' imo'nanɨ'wa'pɨ tɨ'nɨ axɨ'pɨ imo'nɨrɨ e'wɨnɨgɨnɨrɨ ramɨxa'rɨŋɨ'rɨnɨ. Amɨpi' xɨ'o imɨxɨŋɨ'pɨ xegɨ'pɨ ramɨxa'rɨnɨŋɨ'manɨ. Rɨ'we'na' a'mɨ pi'ra'nɨŋɨ' imɨxɨ'ɨmɨgɨnɨrɨ Gorɨxo ramɨxa'rɨŋɨ'rɨnɨ.
45008022	Nene nɨjɨ'a'rɨnɨ. Apɨxɨ' niai'wɨ' xɨrɨmɨnɨrɨ na'nɨ “yeyɨ” rɨrɨ rɨ'nɨŋɨ' winɨrɨ yarɨŋɨ'pa amɨpi' nɨ'nɨ Gorɨxo imɨxɨŋɨ'yɨ' enɨ a'mɨ mɨramɨxa'rɨnɨŋɨ' imo'nɨmɨ'a'nɨrɨ na'nɨ axɨ'pɨ'nɨŋɨ' “yeyɨ” rɨrɨ rɨ'nɨŋɨ' winɨrɨ yarɨŋɨ'rɨnɨ.
45008023	“Yeyɨ” rɨrɨ rɨ'nɨŋɨ' winɨrɨ yarɨŋɨ'pɨ, ayɨ' apɨnɨ marɨ'a'ɨ, a'mae'ne Gorɨxoya' kwi'yɨ'pɨ —Apɨ amɨpi' na' rɨ'wɨ'yo neaiapɨmɨ'a'nɨrɨ nɨwa'kwi'nɨ'nɨŋɨ' neaiapɨŋɨ'pɨrɨnɨ. Apɨ tɨ'ŋwae'ne enɨ Gorɨxo negɨ' wara'pɨ sɨŋɨ' inanɨ na'nɨ nearoayi'rorɨ xɨ'o xegɨ' piaxɨ' neamenɨ na'nɨ neaimɨxɨrɨ enɨ'i'na' na'nɨ “yeyɨ” nɨrɨrane xwayɨ' nanɨrane ŋweaŋwɨnɨ.
45008024	Gorɨxo yea'yɨ' neayimɨxemea'agɨ na'nɨ amɨpi' naŋɨ' xɨ'o neaiinɨ'a'pɨ na'nɨ dɨŋɨ' nɨwikwɨ'morɨ ŋweaŋwɨnɨ. E nerɨ ai' amɨpi' nene dɨŋɨ' nɨwikwɨ'mo'a warɨŋwa'pɨ rɨxa nɨneai'mearɨ sɨŋwɨrɨyɨ', sɨnɨ apɨ oneai'meanɨrɨ dɨŋɨ' wikwɨ'mopaxɨ' menɨnɨ. A'ma' dɨŋɨ' wikwɨ'moarɨgɨ'a'pɨ rɨxa wi'mea'a'na' sɨnɨ apɨ na'nɨ dɨŋɨ' mɨwikwɨ'mopa yarɨŋagɨ'a nanɨ rarɨŋɨnɨ.
45008025	E nerɨ ai' nene “Gorɨxo sea'yɨ e imo'nɨŋɨ' apɨ neaimɨxɨnɨ'a'rɨnɨ.” yaiwiarɨŋwa'pɨ sɨnɨ mɨneai'meapa eŋa'na' dɨŋɨ' nɨwikwɨ'morane'na'yɨ', sɨ'mɨ' nɨxeadɨ'pe'nɨrane gi'nɨ gi'na' neai'meanɨrɨ'enɨŋoɨnɨrɨ anɨŋɨ' minɨ' xwayɨ' nanɨrɨ ŋweaarɨŋwa'rɨnɨ.
45008026	Negɨ' dɨŋɨ' wikwɨ'moarɨŋwa'pimɨ da'nɨ dɨŋɨ' sɨxɨ' i'narɨŋwa'pa Gorɨxoya' kwi'yɨ'pɨ enɨ omɨ dɨŋɨ' owɨkwɨ'roaneyɨnɨrɨ nerɨ'na' eŋɨ' mea'nɨŋwae'ne arɨra' neaiarɨŋɨ'rɨnɨ. Omɨ rɨxɨŋɨ' nurɨrane'na' “Apɨ urɨpaxɨ'rɨ'anɨ?” mɨyaiwi' majɨ'a' yarɨŋagwɨ ai' kwi'yɨ' xamɨŋɨ'pɨ xwɨyɨ'a' tɨ'nɨ murɨpaxɨ' imo'nɨŋɨ' ararɨxɨ' nɨrɨrɨ'na' apaxɨ'pa'nɨŋɨ' nimo'nɨrɨ neaurɨyarɨŋɨ'rɨnɨ.
45008027	Neaurɨyarɨ'na' Gorɨxo —O ananɨ a'ma'ya' xwioxɨ'yo adadɨ' nɨwirɨ pi' pi' dɨŋɨ' moarɨgɨ'a'pɨ na'nɨ nɨjɨ'a' imo'narɨŋorɨnɨ. O xegɨ' kwi'yɨ'pɨ xɨ'oya' a'mae'ne na'nɨ nɨneaurɨyirɨ'na' gɨ' a'ma'yɨ' e imo'nɨ'ɨ'rɨxɨnɨrɨ wimo'narɨŋɨ'pɨnɨ neaurɨyarɨŋagɨ na'nɨ pi' pi' urarɨŋɨ'pɨ na'nɨ ananɨ nɨjɨ'a' imo'nɨnɨ.
45008028	Nene nɨjɨ'a' re imo'nɨŋwɨnɨ. Amɨpi' nɨ'nɨ Gorɨxomɨ dɨŋɨ' sɨxɨ' uyarɨgɨ'a'yo wi'meaarɨŋɨ'pɨ naŋɨ' imo'nɨŋɨ'pɨranɨ, sɨpi' imo'nɨŋɨ'pɨranɨ, oya' dɨŋɨ' tɨ'nɨ naŋɨ' wimɨxɨnɨ'a na'nɨ wi'meaarɨŋɨ'rɨnɨ. A'ma' xɨ'oya' imo'nɨ'ɨ'rɨxɨnɨrɨ yaiwia'ragɨ'pɨ tɨ'nɨ xɨxenɨ imo'nɨ'ɨ'rɨxɨnɨrɨ we'yo ɨ'a' umɨrɨŋɨ'yo e wiiarɨŋɨ'rɨnɨ.
45008029	Ayɨ' rɨpɨ na'nɨrɨnɨ. A'ma' amɨpi' nɨ'nɨ sɨnɨ mimo'nɨŋa'na' xɨ'o yea'yɨ' uyimɨxemeanɨ'a na'nɨ xa'mɨ nɨjɨ'a' imo'nɨŋɨ'yɨ' xewaxo imo'nɨŋɨ'pa ayɨ' enɨ axɨ'pɨ nimo'nɨrɨ'na' Kiraiso xɨra'o'nɨŋɨ' imo'nɨrɨ xogwea' obaxɨ'nɨŋɨ' tɨ'ŋo imo'nɨrɨ enɨ'a na'nɨ repea'rɨŋɨ'rɨnɨ.
45008030	Repea'rɨŋɨ'yo apɨnɨ nɨwirɨ pɨ'nɨ mɨwia'rɨ' a'ma' xɨ'oya' imo'nɨ'ɨ'rɨxɨnɨrɨ we'yo ɨ'a' umɨrɨŋɨ'rɨnɨ. We'yo ɨ'a' umɨrɨŋɨ'yo apɨnɨ nɨwirɨ pɨ'nɨ mɨwia'rɨ' “Gɨ' i'wo upeiŋɨ'pimɨ da'nɨ dɨŋɨ' wɨkwɨ'roarɨŋagɨ'a na'nɨ we' ro'nɨŋɨ' imo'nɨgɨ'a'yɨ'rɨnɨ.” ra'rɨŋɨ'rɨnɨ. E ra'rɨŋɨ'yo apɨnɨ nɨwirɨ pɨ'nɨ mɨwia'rɨ' sea'yɨ e xɨ'o imo'nɨŋɨ'pa ayɨ' enɨ axɨ'pɨ imo'nɨpɨ'rɨ'a na'nɨ wimɨxɨŋɨ'rɨnɨ.
45008031	Gorɨxo apɨ apɨ e neaiiŋɨ' eŋagɨ na'nɨ pi'oɨ ranɨre'wɨnɨ? O nene tɨ'nɨ nawi'nɨ imo'nɨŋagwɨ na'nɨ go sɨ'mɨ' tɨ'nɨ neaipaxɨ' imo'nɨnɨ? Oweoɨ, wi' e mimo'nɨnɨ.
45008032	O xegɨ' xewaxomɨ ki'yɨ' mɨmiau'nɨ' nene na'nɨ xe opɨki'poyɨnɨrɨ urowa're'napɨŋɨ' eŋagɨ na'nɨ nene re mɨyaiwipaxɨ' reŋwɨnɨ, “O ayɨ' enɨ xɨxe onii'poyɨnɨrɨ mɨyaiwi' xɨ'oya' xewaxo anɨpa' wɨ're'napɨ'agɨ na'nɨ amɨpi' xɨ'omɨ pi'ra'nɨŋɨ' xɨ'dɨpaxɨ' imo'nanɨ na'nɨ imo'nɨŋɨ'pɨ enɨ ananɨ neaiapɨnɨ'a'rɨnɨ.” mɨyaiwipaxɨ' reŋwɨnɨ?
45008033	Gorɨxo ɨ'a' yɨyamɨxɨmɨ' neaiŋene go xwɨyɨ'a' neaxekwɨ'mopaxɨ' imo'nɨnɨ? Oweoɨ, wi' e mimo'nɨnɨ. Nene na'nɨ “We' ro'nɨŋɨ' imo'nɨgɨ'a'yɨ'rɨnɨ.” ra'rɨŋo, sa Gorɨxo eŋagɨ na'nɨ
45008034	a'ma' go negɨ' ɨ'wɨ' eŋwa'pɨ na'nɨ xwɨyɨ'a' neamea'rɨpaxɨ' imo'nɨnɨ? Oweoɨ, ayɨ' rɨpɨ na'nɨ wi' e mimo'nɨnɨ. Jisasɨ Kiraiso —O nene na'nɨ peŋorɨnɨ. Apɨnɨ me' a'mɨ nɨwia'pɨ'nɨmearɨ xano tɨ'nɨ xɨxenɨ nimo'nɨrɨ xegɨ' we' na'u'mɨnɨ ŋweaŋorɨnɨ. E nɨŋwearɨ'na' apaxɨ'pa'nɨŋɨ' nimo'nɨrɨ rɨxɨŋɨ' neaurɨyarɨŋorɨnɨ. O apaxɨ'pa'nɨŋɨ' nimo'nɨrɨ rɨxɨŋɨ' neaurɨyarɨŋagɨ na'nɨ a'ma' xwɨyɨ'a' neamea'rɨpaxɨ' wo menɨnɨ.
45008035	Kiraiso nene na'nɨ dɨŋɨ' sɨpi' nɨwirɨ neaiiŋɨ'pɨ pi' pɨ'rɨ' rakipaxɨ' imo'nɨnɨ? Xeanɨŋɨ' neai'mea'a'na'ranɨ, rɨ'mewa' nɨneairɨ'na'ranɨ, a'ma' wi' xwɨraimɨmɨ' neaikɨxe'a'na'ranɨ, aiwa' na'nɨ dɨ'wɨ' nikeamo'nɨrane'na'ranɨ, i'kwauyɨxɨ' nimo'nɨrane'na'ranɨ, a'ma' wi' mɨyɨ'o' ra'rɨ'a'yo nene nurɨ'kwi'nɨrɨ'na'ranɨ, kira' tɨ'nɨ rɨro'mɨ' neaiarɨ'na'ranɨ, apɨ nɨpɨnɨ nɨneai'mearɨ aiwɨ Kiraiso dɨŋɨ' sɨpi' nɨwirɨ neaiiŋɨ'pɨ wi' pɨ'rɨ' rakipaxɨ' mimo'nɨnɨ.
45008036	Nionɨ seararɨŋa'pɨ Bɨkwɨ'yo nɨrɨnɨrɨ ea'nɨŋɨ' rɨpɨ tɨ'nɨ xɨxenɨ imo'nɨnɨ, “Nene Gorɨxoxɨnɨyae'ne imo'nɨŋagwɨ na'nɨ i'ni'na' pɨpɨki'mɨ' neaianɨro yarɨgɨ'a'rɨnɨ. ‘Naŋwɨ' nɨpɨkianɨ'wa' na'nɨ rɨ'a imo'nɨnɨ?’ nɨyaiwiro pɨkiarɨgɨ'a'pa neaiapɨkiarɨgɨ'a'rɨnɨ.” Nɨrɨnɨrɨ ea'nɨŋɨ' apɨ nionɨ seararɨŋa'pɨ tɨ'nɨ xɨxenɨ imo'nɨnɨ.
45008037	Apɨ nɨpɨnɨ neai'meaarɨŋagɨ aiwɨ negɨ' dɨŋɨ' sɨxɨ' neayiŋomɨ da'nɨ xopɨra'rɨ'nɨŋɨ' nɨwirane'na' mɨgɨ' nɨwimɨxɨrane xopɨra'rɨ' wiarɨŋwa'rɨnɨ.
45008038	Nionɨ rɨpɨ aga nipɨmo'nɨnɨ, “Nene nɨperɨ'na'ranɨ, sɨnɨ xwɨ'a' tɨ'yo nɨŋwearɨ'na'ranɨ, aŋɨ'najɨ'ranɨ, imɨ'o'ranɨ, amɨpi' agwɨ ri'na' imo'nɨŋɨ'pɨranɨ, amɨpi' rɨ'we'na' imo'nɨnɨ'a'pɨranɨ, aŋɨ' pɨrɨ'yo da'ŋɨ' eŋɨ' ea'nɨŋɨ' imo'nɨgɨ'a'yɨ'ranɨ,
45008039	aŋɨ'najɨ' tɨ'ŋɨ'mɨnɨ imo'nɨŋɨ'pɨranɨ, xwa'najɨ' tɨ'ŋɨ'mɨnɨ imo'nɨŋɨ'pɨranɨ, ai amɨpi' nɨ'nɨ Gorɨxo imɨxɨŋɨ'yɨ' wi' dɨŋɨ' sɨpi' o nene na'nɨ neaiarɨŋɨ'pɨ —Apɨ A'mɨna' Jisasɨ Kiraiso neaiiŋɨ'pimɨ da'nɨ sɨwa' neaiŋɨ'pɨrɨnɨ. Apɨ wi' pɨ'rɨ' rakipaxɨ' menɨnɨ.” nipɨmo'nɨnɨ.
45009001	Nionɨ Kiraiso tɨ'nɨ ika'rɨnɨŋa'onɨ eŋagɨ na'nɨ agwɨ nionɨ searɨmɨ'pɨ nepa searɨmɨ'ɨnɨ. Gorɨxoya' kwi'yɨ'pɨ neai'wapɨyarɨŋɨ'pimɨ nɨxɨdɨrɨ'na' dɨŋɨ' nɨyaikirorɨ “Ayɨ' ananɨrɨ'anɨ? Sɨpi'rɨ'anɨ?” nɨyaiwirɨ pɨki'narɨŋa'pɨ nionɨ yapɨ' mɨseararɨŋagɨ na'nɨ sopɨŋɨ' nɨwarɨnɨ.
45009002	“Gɨ' Isɨrerɨyɨ' Jisasomɨ rɨ'wɨ' numoro ‘Yea'yɨ' neayimɨxemeanɨ'a na'nɨ urowa're'napɨnɨ'o, ayɨ' omanɨ.’ yaiwiarɨŋagɨ'a na'nɨ i'ni'na' nionɨ dɨŋɨ' rɨ'a' nɨxerɨ i'kɨ'nɨŋɨ' nuyimɨnɨrɨ erɨ niarɨnɨ.” seararɨŋɨnɨ.
45009003	Gorɨxo Poronɨ sɨnɨ Kiraiso tɨ'nɨ nawi'nɨ mika'rɨnɨpa oenɨrɨ pea' nɨnɨmorɨ emɨ nɨmoarɨŋɨ'pimɨ da'nɨ nionɨ gɨ' nɨrɨxɨ'mea'yɨ' —Ayɨ' gɨ' a'ma' gwɨ' axɨ'ri' imo'nɨgɨ'a'yɨ' na'nɨ rarɨŋɨnɨ. Ayɨ' Kiraisomɨ dɨŋɨ' wɨkwɨ'ropɨ'rɨ na'nɨ arɨra' wipaxɨ' eŋa'na'yɨ', “Xe pea' onɨmonɨ.” nimo'nɨpaxɨ'rɨnɨ.
45009004	Ayɨ' gɨ' Isɨrerɨyɨ' na'nɨ rarɨŋɨnɨ. Gorɨxo xegɨ' piaxɨ' meŋɨ' wimɨxɨŋɨ'yɨ'rɨnɨ. Moseso tɨ'nɨ a'ma' dɨŋɨ' meaŋɨ' e nemerɨ'na' Gorɨxoya' apa'kɨ'kɨ' inarɨŋɨ'pɨ sɨŋwɨ' wɨnagɨ'a'yɨ'rɨnɨ. Gorɨxo “E nɨseaiimɨ'a'rɨnɨ.” re'roa'rɨŋɨ'pɨ arɨ'a' wiagɨ'a'yɨ'rɨnɨ. Ŋwɨ' ikaxɨ' Moseso eaŋɨ'pɨ meagɨ'a'yɨ'rɨnɨ. Omɨ yayɨ' wianɨro na'nɨ epaxɨ' imo'nɨŋɨ'pɨ na'nɨ nɨjɨ'a' imo'nɨgɨ'a'yɨ'rɨnɨ. Sɨ'mɨmaŋɨ'yo da'nɨ Gorɨxo “E nɨseaiimɨ'a'rɨnɨ.” urɨŋɨ'yɨ'rɨnɨ.
45009005	Xia'wo i'rɨŋɨ' xa'mɨ imo'nɨgɨ'a'wa, ayɨ' ayɨ'ya'rɨnɨ. Ayɨ'ya' xia'wɨ'yo da'nɨ yea'yɨ' neayimɨxemeanɨ'a na'nɨ imo'nɨŋo a'ma' imo'nɨŋɨ'rɨnɨ. Amɨpi' nɨyonɨ sea'yɨ e wimo'nɨŋo, ayɨ' orɨnɨ. O Gorɨxo, anɨŋɨ' i'ni'na' nene yayɨ' umepaxɨ' imo'nɨŋorɨnɨ. “E e'wanɨgɨnɨ.” nimo'narɨnɨ.
45009006	Gɨ' Judayɨ' na'pɨ Jisasomɨ rɨ'wɨ' umogɨ'a' eŋagɨ ai' “Xwɨyɨ'a' Gorɨxo ayo ‘E nɨseaiimɨ'a'rɨnɨ.’ urɨŋɨ'pɨ pɨsɨ'i' wea'rɨnɨ.” rɨpaxɨ'manɨ. Ayɨ' rɨpɨ na'nɨrɨnɨ. Negɨ' arɨ'o Jekopoya' ɨ'wia'rɨ'awe'yɨ' nɨ'nɨ omɨ da'nɨ nemea'ga nuro na'nɨ Isɨrerɨyɨ' aiwɨ wi' Gorɨxoya' mimo'nɨŋagɨ'a na'nɨ nɨ'nɨ nepa Isɨrerɨyɨ' imo'nɨgɨ'a'manɨ.
45009007	Ebɨrɨ'amoya' ɨ'wia'rɨ'awe'yɨ' nɨ'nɨ enɨ xɨ'oya' eŋagɨ ai' nɨ'nɨ Gorɨxoya' niai'wɨ'nɨŋɨ' imo'nɨgɨ'a'manɨ. Oweoɨ, eŋi'na' Gorɨxo Ebɨrɨ'amomɨ re urɨŋɨnigɨnɨ, “Dɨxɨ' ra'rɨ'awe' nepaxɨŋɨ' imo'nɨgɨ'a'yɨ' segɨ' niai'wɨ' wamɨ da'nɨ marɨ'a'ɨ, Aisakomɨ da'nɨnɨ nemea'ga upɨ'rɨ'a'rɨnɨ.” urɨŋɨnigɨnɨ.
45009008	Ayɨ' rɨpɨ na'nɨ seararɨŋɨnɨ. Gorɨxo niai'wɨ' Ebɨrɨ'amo emeaŋɨ'yɨ' nɨ'nɨ na'nɨ “Ayɨ' niai'wɨ' nepaxɨŋɨ' imo'nɨgɨ'a'yɨ'rɨ'anɨ?” mɨyaiwi' sa niai'wɨ' xɨ'o Ebɨrɨ'amomɨ sɨ'mɨmaŋɨ'yo da'nɨ xwɨyɨ'a' urɨŋɨ'pimɨ da'nɨ emeaŋɨ'yɨ' na'nɨ “Ayɨ' nepaxɨŋɨ' imo'nɨgɨ'a'yɨ'rɨ'anɨ?” nɨyaiwirɨ rɨŋɨ'rɨnɨ.
45009009	Ebɨrɨ'amomɨ sɨ'mɨmaŋɨ'yo da'nɨ re urɨŋɨ' eŋagɨ na'nɨ, “Xwiogwɨ' wɨ'omɨ ri'na'nɨŋɨ' imo'na'na' Serai' niai'wɨ' wo rɨxa xɨrɨŋa'na' a'mɨ bɨmɨ'a'rɨnɨ.” urɨŋɨ' eŋagɨ na'nɨ rarɨŋɨnɨ.
45009010	“Gorɨxo apɨnɨ eŋɨ' eŋagɨ na'nɨ seararɨŋɨnɨ.” marɨ'a'ɨ, Rebekai' a'ma' na' wonɨ, negɨ' arɨ'o Aisakoya' niai'wɨ' aya'ɨ' agwɨ' eŋa'na' eŋɨ'pimɨ da'nɨ enɨ axɨ'pɨ sɨwa' re'nɨŋɨ' neaiarɨnɨ. A'ma' nepa xɨ'oya' imo'nɨgɨ'a'yɨ' a'ma' emea'narɨgɨ'a'pimɨ da'nɨ imo'narɨgɨ'a'manɨ.
45009011	Niai'wɨ' aya'ɨ' Iso tɨ'nɨ Jekopo tɨ'nɨ sɨnɨ mɨxɨrɨ' agwɨ'yo neri'na' sɨnɨ naŋɨ' bɨ eri sɨpi' bɨ eri mepa eŋa'na' Gorɨxo a'ma' xɨ'o yarɨŋɨ'pɨ na'nɨ re oyaiwi'poyɨnɨrɨ, “O a'ma' nionɨya' oimo'nɨ'poyɨnɨrɨ ɨ'a' nɨyamɨxa'rɨrɨ'na'yɨ', wiwanɨŋɨ'yɨ' wigɨ' naŋɨ' epɨ'rɨ'a'pɨranɨ, sɨpi' epɨ'rɨ'a'pɨranɨ, apɨ na'nɨ dɨŋɨ' nɨmorɨ ɨ'a' yamɨxa'rɨŋɨ'manɨ. Sa xewanɨŋo e emɨ'a'nɨrɨ eŋwɨpea'ragɨ'pɨ na'nɨ dɨŋɨ' nɨmorɨ a'ma'yo ɨ'a' yamɨxa'rɨŋɨ'rɨnɨ.” Dɨŋɨ' e oyaiwi'poyɨnɨrɨ
45009012	Rebekai'mɨ re urɨŋɨnigɨnɨ, “Xɨra'o xogwa'omɨ i'nɨmɨ wurɨ'nɨnɨ'a'rɨnɨ.” urɨŋɨnigɨnɨ.
45009013	Bɨkwɨ'yo da'nɨ re rɨnɨŋɨ'pɨ, “Gorɨxonɨ xogwa'o Jekopo na'nɨ nɨnimo'nɨrɨ ai' xɨra'o Iso na'nɨ mɨnimo'narɨnɨ.” rɨnɨŋɨ'pɨ nionɨ “Gorɨxo xɨ'o wimo'narɨŋɨ'pɨnɨ ya'rarɨŋɨ'rɨnɨ.” seararɨŋa'pɨ tɨ'nɨ xɨxenɨ rɨnɨnɨ.
45009014	Ayɨna'nɨ pi'oɨ ranɨre'wɨnɨ? “Gorɨxo a'ma'yo ɨ'a' nɨyamɨxa'rɨrɨ'na' eŋɨ'pɨ nɨpɨkwɨnɨ meŋɨ'rɨnɨ.” ranɨre'wɨnɨ? Oweoɨ, wi' e rɨpaxɨ' mimo'nɨnɨ.
45009015	Ayɨ' rɨpɨ na'nɨrɨnɨ. Moseso Gorɨxomɨ rɨxɨŋɨ' ura'na' Bɨkwɨ'yo nɨrɨnɨrɨ ea'nɨŋɨ'pa Gorɨxo re urɨŋɨnigɨnɨ, “A'ma' nionɨ wa' owianɨmɨnɨrɨ'na' ananɨ wa' wianɨmɨ'ɨnɨ. A'ma' nionɨ aya' urɨmɨxɨmɨnɨrɨ'na' ananɨ aya' urɨmɨxɨmɨ'ɨnɨ.”
45009016	Gorɨxo e urɨŋɨ' eŋagɨ na'nɨ ayɨ' a'ma' wigɨ' dɨŋɨ' tɨ'nɨ “E oimo'naneyɨ.” yaiwiarɨŋagɨ'a na'nɨ ɨ'a' yamɨxa'rɨnɨŋɨ'yɨ' imo'narɨgɨ'a'manɨ. E i oimo'naneyɨnɨro anɨŋɨ' minɨ' yarɨŋagɨ'a na'nɨ ɨ'a' yamɨxa'rɨnɨŋɨ'yɨ' imo'narɨgɨ'a'manɨ. Sa Gorɨxo wa' wianarɨŋɨ'pimɨ da'nɨ ɨ'a' yamɨxa'rɨnɨŋɨ'yɨ' imo'narɨgɨ'a'rɨnɨ.
45009017	Bɨkwɨ'yo da'nɨ Moseso tɨ'ŋi'na' Gorɨxo Isipɨyɨ' mɨxɨ' ina'yomɨ re urɨŋɨ' eŋagɨ na'nɨ nene ananɨ dɨŋɨ' axɨ'pɨ mopaxɨ'rɨnɨ, “Nionɨ xopɨra'rɨ' si'a'pimɨ da'nɨ eŋɨ' ea'nɨŋɨ' nionɨya' sɨŋa'nɨ piaumɨmɨ' inɨrɨ yoɨ' nionɨya' xwɨ'a' nɨri'mɨnɨ yanɨ' niwe'a urɨ e'wɨnɨgɨnɨrɨ nionɨya' dɨŋɨ' tɨ'nɨ joxɨ mɨxɨ' ina'yɨ' nimo'nɨrɨ meŋweaŋoxɨrɨnɨ.”
45009018	Gorɨxo e urɨŋɨ' eŋagɨ na'nɨ nene re nɨyaiwirane nɨjɨ'a' imo'nɨŋwɨnɨ, “A'ma' ‘Wa' owianɨmɨnɨ.’ wimo'nɨŋɨ'yo wa' wianarɨŋɨ'rɨnɨ. A'ma' ‘Dɨŋɨ' wakɨsɨ' oinɨ'poyɨnɨrɨ owimɨxɨmɨnɨ.’ wimo'nɨŋɨ'yo dɨŋɨ' wakɨsɨ' inɨpɨ'rɨ na'nɨ wimɨxarɨŋɨ'rɨnɨ.” nɨyaiwirane nɨjɨ'a' imo'nɨŋwɨnɨ.
45009019	Seyɨ'ne' re nɨrɨpɨ'ra'oɨ, “Joxɨ neararɨŋɨ'pɨ nepa eŋa'na'yɨ', Gorɨxo pi' na'nɨ a'ma' wigɨ' sɨpi' egɨ'a'pɨ na'nɨ sɨnɨ ayairɨrɨ' wiarɨŋɨ'rɨnɨ? O ‘A'ma' xe apɨ apɨ oimo'nɨ'poyɨ.’ yaiwia'rɨŋɨ'pɨ a'ma' go pɨ'rɨ' urakipaxɨ' imo'nɨnɨ? Oweoɨ, wi' e mimo'nɨŋagɨ na'nɨ rarɨŋwɨnɨ.” E nɨra'na'
45009020	re searɨmɨ'ɨnɨ, “Seyɨ'ne' pi' a'ma'yɨ'ne' nimo'nɨma'na' Gorɨxomɨ xɨxewia'mɨ' wiarɨŋoɨ? ‘Xwa'rɨ'a' sɨxɨ' xwɨ'a' tɨ'nɨ imɨxɨ'ɨ'wa' imɨxarɨŋomɨ “Niɨwa'nɨ imo'nɨŋa'pɨ pi' na'nɨ e nimɨxɨ'ɨnɨ?” urɨnɨŋoɨ.’ rɨseaimo'narɨnɨ?
45009021	‘Xwa'rɨ'a' sɨxɨ' imɨxarɨŋo xwɨ'a' axɨ' xe'ɨ'pimɨ da'nɨ xwa'rɨ'a' sɨxɨ' wɨ'xau' nimɨxɨrɨ'na' wɨ'wa' ayɨ' aiwa' rɨ'a' na'nɨ imɨxɨrɨ wɨ'wa' ra'ɨ' sɨxɨ' yinɨnɨ'a na'nɨ imɨxɨrɨ epaxɨ' mimo'nɨnɨ.’ rɨseaimo'narɨnɨ?” searɨmɨ'ɨnɨ.
45009022	Gorɨxo “A'ma' ɨ'wɨ' egɨ'a'pɨ na'nɨ wikɨ' no'nɨŋɨ'pɨ owi'wapɨyimɨnɨ.” wimo'nɨrɨ “Pɨrɨ' umamo'mɨ na'nɨ gɨ' eŋɨ' ea'nɨŋɨ'pɨ sɨwa' owi'wapɨyimɨnɨ.” wimo'nɨrɨ nerɨ ai' a'ma' xwa'rɨ'a' sɨxɨ' xwɨrɨ'a' ikɨxenɨ'wɨnɨgɨnɨrɨ ipɨmoa'rɨnɨŋɨ'yɨ'nɨŋɨ' imo'nɨgɨ'a'yo apaxɨ' me' pɨrɨ' mumamo' kikiɨ'a' nerɨ sa sɨŋwɨ' nɨwɨga warɨŋagɨ na'nɨ a'ma' go xɨxewia'mɨ' nɨwirɨ “Joxɨ nɨpɨkwɨnɨ mɨyarɨŋɨnɨ.” urɨpaxɨ' imo'nɨnɨ?
45009023	O a'ma' xwa'rɨ'a' sɨxɨ' wa' wianɨ'ɨmɨgɨnɨrɨ ipɨmoa'rɨŋɨ'yɨ'nɨŋɨ' imo'nɨgɨ'a'yo —Ayɨ' enɨ sea'yɨ e xɨ'o imo'nɨŋɨ'pɨ bɨ imo'nɨ'ɨ'rɨxɨnɨrɨ eŋi'na' da'nɨ ipɨmoa'rɨŋɨ'yɨ'rɨnɨ. Ayo wa' wianarɨ'na' a'ma' nɨ'nɨ sɨŋwɨ' nɨwɨnɨro re yaiwi'ɨ'rɨxɨnɨrɨ, “Sea'yɨ e Gorɨxo imo'nɨŋɨ'pɨ, ayɨ' xegɨ' bɨ imo'nɨŋɨ' apɨrɨ'anɨ?” yaiwi'ɨ'rɨxɨnɨrɨ wi'nɨyo apaxɨ' me' pɨrɨ' mumamo' kikiɨ'a' ne'ra uŋɨ'rɨnɨ.
45009024	A'ma' xwa'rɨ'a' sɨxɨ' wa' wianɨ'ɨmɨgɨnɨrɨ ipɨmoa'rɨŋɨ'yɨ'nɨŋɨ' imo'nɨgɨ'a'yɨ', ayɨ' nenenɨrɨnɨ. Nionɨya' oimo'nɨ'poyɨnɨrɨ we'yo ɨ'a' neaumɨrɨŋenerɨnɨ. Gɨ' Judayɨ' wienenɨ ɨ'a' neaumɨrɨŋɨ'manɨ. E'ma' wi'yo enɨ ɨ'a' umɨrɨŋɨ'rɨnɨ.
45009025	Nionɨ “Gorɨxo e'ma'yɨ' enɨ nionɨya'yɨ' oimo'nɨ'poyɨnɨrɨ we'yo ɨ'a' umɨrɨŋɨ'rɨnɨ.” seararɨŋa'pɨ eŋi'na' xwɨyɨ'a' wɨ'a' ro'kiamoagɨ' Xoseao Bɨkwɨ'yo nɨrɨrɨ eaŋɨ' rɨpɨ tɨ'nɨ xɨxenɨ rɨnɨnɨ, “A'ma' Gorɨxonɨya' mimo'nɨgɨ'a'yɨ' na'nɨ ‘Gɨ' a'ma'rɨnɨ.’ rɨrɨ a'ma' dɨŋɨ' sɨxɨ' muyipa eŋa'yɨ' na'nɨ ‘Gɨ' dɨŋɨ' sɨxɨ' uyiŋa'yɨ'rɨnɨ.’ rɨrɨ emɨ'a'rɨnɨ.
45009026	Aŋɨ' nionɨ ‘A'ma' nɨgɨ'yɨ'ne'manɨ.’ urɨŋa'pɨ na'nɨ re rɨpɨ'rɨ'a'rɨnɨ, ‘Niai'wɨ' Ŋwɨ'a' dɨŋɨ' nɨyɨmɨŋɨ' tɨ'ŋoya'yɨ'rɨnɨ.’ rɨpɨ'rɨ'a'rɨnɨ.” Xoseao e nɨrɨrɨ eaŋɨ'rɨnɨ.
45009027	Eŋi'na' wɨ'a' ro'kiamoagɨ' Aisaiaoyɨ rɨnɨŋo Isɨrerɨyɨ'ya' ɨ'wia'rɨ'awe'yɨ' na'nɨ nɨrɨrɨ'na' re rɨŋɨ'rɨnɨ, “Isɨrerɨyɨ'ya' ɨ'wia'rɨ'awe'yɨ' a'ma' obaxɨ' inɨki' rawɨrawa'pa'mɨ eŋɨ'yɨ' imo'nɨŋɨ'pa imo'nɨŋagɨ aiwɨ Gorɨxo a'rɨ'nɨ'pimɨ yea'yɨ' uyimɨxemeanɨ'a'rɨnɨ.
45009028	A'mɨna' Gorɨxo ‘Xwɨ'a' tɨ'yo ŋweagɨ'a'yo pɨrɨ' umamo'ɨmɨgɨnɨ.’ rɨŋɨ'pɨ nɨya'rɨrɨ'na' sɨnɨ me' pɨrɨ' umamoa'rɨnɨ'a' eŋagɨ na'nɨ rarɨŋɨnɨ.” Aisaiao e nɨrɨrɨ eaŋɨ'rɨnɨ.
45009029	“Gorɨxo xegɨ' Judayo wa' mɨwianɨpa nerɨ'na'yɨ', wi' yea'yɨ' uyimɨxemeaŋɨ'yɨ' imo'nɨpaxɨ' menɨnɨ.” oyaiwi'poyɨnɨrɨ na'nɨ Aisaiao a'mɨ rɨpɨ enɨ rɨŋɨ'rɨnɨ, “A'mɨna'o —O aŋɨ'najɨ' nɨ'nɨ sɨmɨŋɨ' wi'narɨgɨ'orɨnɨ. O Isɨrerene negɨ' a'ma' bɨ xe oŋwea'poyɨnɨrɨ sɨŋwɨ' mɨneanɨpa nerɨ sɨŋwɨrɨyɨ', a'ma' aŋɨ' Sodomɨyɨ rɨnɨŋɨ'pimɨ ŋwea'yɨ' tɨ'nɨ Gomorayɨ rɨnɨŋɨ'pimɨ ŋwea'yɨ' tɨ'nɨ nɨ'nɨ anɨ'a' imo'nagɨ'a'pa nene enɨ imo'nanɨrɨ eŋwa'rɨnɨ.” nɨrɨrɨ eaŋɨ'rɨnɨ.
45009030	Ayɨna'nɨ nene pi'oɨ ranɨre'wɨnɨ? Sa rɨpɨ ranɨ'wɨnɨ. E'ma'yɨ' wi' “Gorɨxo a'ma' na'nɨ ‘Gɨ' we' ro'nɨgɨ'a'yɨ'rɨnɨ.’ nɨra'rɨrɨ'na' ayɨ' apimɨ da'nɨ ra'rarɨŋɨ'rɨ'anɨ?” nɨyaiwiro “We' ro'nɨŋwa'yɨ'” oimo'naneyɨnɨro anɨŋɨ' minɨ' mepa nero ai' apɨ tɨ'nɨ xɨxenɨ imo'nɨgɨ'awixɨnɨ. We' ro'nɨŋɨ' Gorɨxo a'ma' Jisasomɨ dɨŋɨ' wɨkwɨ'roarɨŋagɨ'a nɨwɨnɨrɨ'na' ra'rarɨŋɨ'pɨ apɨ tɨ'nɨ xɨxenɨ imo'nɨgɨ'awixɨnɨ.
45009031	E imo'nɨŋagɨ'a ai' Isɨrerɨyɨ' ŋwɨ' ikaxɨ' rɨnɨŋɨ'pimɨ nɨxɨ'dɨrɨŋɨ'pimɨ da'nɨ we' ro'nɨŋɨ' oimo'naneyɨnɨro anɨŋɨ' minɨ' nero'na' we' ro'nɨŋɨ' ŋwɨ' ikaxɨ' ea'nɨŋɨ'yo rɨnɨŋɨ'pɨ tɨ'nɨ xɨxenɨ mimo'nɨgɨ'awixɨnɨ.
45009032	Ayɨ' pi' na'nɨ apɨ tɨ'nɨ xɨxenɨ mimo'nɨgɨ'awixɨnɨ? Ayɨ' Jisasomɨ dɨŋɨ' nɨwɨkwɨ'rorɨŋɨ'pimɨ da'nɨ oimo'naneyɨnɨro me' wigɨ' dɨŋɨ' tɨ'nɨ ŋwɨ' ikaxɨ' rɨnɨŋɨ' rɨpimɨ nɨxɨ'dɨrane oimo'naneyɨnɨro yarɨŋagɨ'a na'nɨ we' ro'nɨŋɨ' apɨ tɨ'nɨ xɨxenɨ mimo'nɨgɨ'awixɨnɨ. Ayɨ' Jisasomɨ —Judayɨ' Jisasomɨ nɨpɨkiro ai' “Gorɨxomɨ xewaxomɨ wi' pɨkipaxenemanɨ. Ayɨna'nɨ o Gorɨxomɨ xewaxomanɨ.” rarɨgɨ'a' eŋagɨ na'nɨ o sɨ'ŋa' a'ma' nikɨrɨpeaa'nɨrɨ na' ea'narɨgɨ'o'nɨŋɨ' imo'nɨŋorɨnɨ. Omɨ nikɨrɨpeaa'nɨro na'nɨŋɨ' ea'nɨgɨ'awixɨnɨ.
45009033	Bɨkwɨ'yo da'nɨ apɨ na'nɨ xɨxenɨ re nɨrɨnɨrɨ ea'nɨnɨ, “Arɨ'a' e'poyɨ. Gorɨxonɨ dɨ'wɨ' Saionɨyɨ rɨnɨŋɨ'pimɨ —Apɨ Jerusaremɨyo rɨnɨnɨ. Apimɨ a'ma' nikɨrɨpeaa'nɨrɨ na' ea'nɨro sɨ'mirɨrɨ' wirɨ epɨ'rɨ'a na'nɨ sɨ'ŋa' wo e tɨ'ɨnɨ. E nerɨ ai' omɨ dɨŋɨ' wɨkwɨ'ro'ɨ'a'yɨ' xɨ'o rɨŋɨ'pɨ tɨ'nɨ xɨxenɨ wiinɨ'a' eŋagɨ na'nɨ aya' wi' epɨ'rɨ'a'manɨ.” Bɨkwɨ'yo da'nɨ xɨxenɨ e nɨrɨnɨrɨ ea'nɨnɨ.
45010001	Gɨ' nɨrɨxɨ'mea'yɨ'ne', Gorɨxo gɨ' Isɨrerɨyo yea'yɨ' uyimɨxemea'wɨnɨgɨnɨrɨ i'kɨ'nɨŋɨ' sɨpi' niarɨŋagɨ na'nɨ omɨ rɨxɨŋɨ' anɨŋɨ' minɨ' wurɨyarɨŋa'rɨnɨ.
45010002	E nerɨ ai' ayɨ' yea'yɨ' mɨyimɨxemea'nɨŋoɨ. Nionɨ ayɨ' yarɨgɨ'a'pɨ na'nɨ pi'ra'nɨŋɨ' dɨŋɨ' ɨ'a' nɨxɨrɨrɨ na'nɨ a'waŋɨ' rarɨŋɨnɨ. Ayɨ' Gorɨxomɨ oxɨ'daneyɨnɨro sɨ'mɨ' nɨxeadɨ'pe'nɨro nero ai' pi'ra'nɨŋɨ' dɨŋɨ' neŋwɨpe'ma'na' mɨyarɨŋoɨ.
45010003	Ayɨ' rɨpɨ na'nɨ seararɨŋɨnɨ. Ayɨ' “A'ma' e yarɨgɨ'a'pimɨ da'nɨ Gorɨxo ‘We' ro'nɨgɨ'a'yɨ'ne'rɨnɨ.’ urara'rɨŋɨ'rɨ'anɨ?” nɨyaiwirɨ'na' xeŋwɨ' yaiwiarɨgɨ'a'rɨnɨ. Xeŋwɨ' dɨŋɨ' re nɨyaiwiro, “Negɨ' pi'ra'nɨŋɨ' yarɨŋwa'pimɨ da'nɨ Gorɨxo ‘We' ro'nɨgɨ'a'yɨ'ne'rɨnɨ.’ nearɨnɨ'a'rɨnɨ.” nɨyaiwiro apɨnɨ nɨxɨ'dɨro na'nɨ Gorɨxomɨ yea'yɨ' sɨmaŋwɨ'yo'nɨŋɨ' mɨwurɨ'nɨpa ero “Apɨ nero'na' we' ro'nɨgɨ'a'yɨ'ne' imo'nɨpɨ'rɨ'a'rɨnɨ.” ra'rɨnɨŋɨ'pimɨ mɨxɨ'dɨpa ero egɨ'a' eŋagɨ na'nɨ seararɨŋɨnɨ.
45010004	Gɨ' Judayɨ' dɨŋɨ' re moarɨgɨ'a'pɨ, “Ŋwɨ' ikaxɨ' rɨnɨŋɨ'pimɨ nɨxɨ'dɨrɨŋɨ'yo da'nɨ we' ro'nɨŋwae'ne imo'nanɨ'wa'rɨnɨ.” Dɨŋɨ' e moarɨgɨ'a'pimɨ Kiraiso pɨ'rɨ' wiai'ki'moŋɨ'rɨnɨ. E eŋɨ' eŋagɨ na'nɨ omɨ dɨŋɨ' wɨkwɨ'ro'ɨ'a' gɨyɨ' gɨyɨ' na'nɨ Gorɨxo “We' ro'nɨgɨ'a'yɨ'rɨnɨ.” ra'rɨnɨ'a'rɨnɨ.
45010005	Moseso a'ma' we' ro'nɨgɨ'a' imo'nɨpɨ'rɨ na'nɨ ŋwɨ' ikaxɨ' ea'nɨŋɨ'pimɨ xɨ'darɨgɨ'a'yɨ' na'nɨ nɨrɨrɨ rɨ'wamɨŋɨ' nearɨ'na' re'nɨŋɨ' rɨŋɨ'rɨnɨ, “A'ma' we' ro'nɨgɨ'a' imo'nɨpɨ'rɨ na'nɨ ŋwɨ' ikaxɨ' ea'nɨŋɨ' rɨpɨ nɨpɨnɨ yarɨgɨ'a'yɨ' xɨxenɨ e nerɨŋɨ'pimɨ da'nɨ dɨŋɨ' nɨyɨmɨŋɨ' tɨ'gɨ'a' imo'nɨpɨ'rɨ'a'rɨnɨ.”
45010006	We' ro'nɨŋɨ' a'ma' ŋwɨ' ikaxɨ' ea'nɨŋɨ'pimɨ xɨ'darɨgɨ'a'pimɨ da'nɨ imo'nɨŋɨ'pɨ na'nɨ Moseso e rɨŋɨ' eŋagɨ aiwɨ dɨŋɨ' wɨkwɨ'ro'wa'pimɨ da'nɨ “A'ma' we' ro'nɨgɨ'a'yɨ'rɨnɨ.” ra'rɨnɨŋene Kiraiso yea'yɨ' neayimɨxemeanɨ'a na'nɨ rɨxa nɨweapɨrɨ nɨpe'ma'na' a'mɨ wia'pɨ'nɨmeaŋɨ' eŋagɨ na'nɨ Bɨkwɨ'yo da'nɨ nɨrɨnɨrɨ ea'nɨŋɨ'pa re rarɨŋwa'rɨnɨ, “Re mɨyaiwinɨpanɨ, ‘Aŋɨ'namɨ na'nɨ gene peyanɨ'wa'rɨ'anɨ?’ mɨyaiwinɨpanɨ. Ayɨ' xwɨyɨ'a' ‘Apimɨ da'nɨ Gorɨxo a'ma'yo yea'yɨ' uyimɨxemeanɨ'a'rɨnɨ.’ rɨnɨŋɨ'pɨ arɨ'a' wianɨ'wa' na'nɨ Kiraisomɨ aŋɨ'namɨ da'nɨ gene nɨpeyirane nipemea'mɨ weapanɨ'wa' na'nɨ rarɨŋɨnɨ.
45010007	Rɨpɨ enɨ mɨyaiwinɨpanɨ, ‘Sirɨrɨkɨ' sɨ'rɨ'wɨ' mayɨ' imo'nɨŋɨ'mɨ na'nɨ gene weanɨ'wa'rɨ'anɨ?’ mɨyaiwinɨpanɨ. Ayɨ' Kiraisomɨ amɨ da'nɨ gene nɨwepɨ'nɨrane nipemea'mɨ yapanɨ'wa' na'nɨ rarɨŋɨnɨ.”
45010008	Bɨkwɨ'yo xwɨyɨ'a' Gorɨxoya'pɨ na'nɨ pi'oɨ rɨnɨnɨ? Rɨpɨ re rɨnɨnɨ, “Xwɨyɨ'a' apɨ na' jɨ'amɨ mimo'nɨnɨ. Aŋwɨ e segɨ' sɨ'mɨmaŋɨ' tɨ'ŋɨ' e imo'nɨŋagɨ na'nɨ apɨ ananɨ xwɨyɨ'a' rɨro dɨŋɨ' moro epaxɨ' imo'nɨnɨ.” Bɨkwɨ'yo e rɨnɨnɨ. Xwɨyɨ'a' a'ma' Jisasomɨ dɨŋɨ' wɨkwɨ'ro'ɨ'rɨxɨnɨrɨ none wa'ɨ' rarɨŋwa'pɨ na'nɨ rarɨŋɨnɨ.
45010009	Xwɨyɨ'a' apɨ, ayɨ' rɨpɨrɨnɨ. A'ma'yɨ'ne' aya' me' Jisaso na'nɨ “A'mɨna'orɨnɨ.” nɨrɨrɨ woa'kɨ'kɨ' erɨ “O Gorɨxoya' dɨŋɨ' tɨ'nɨ xwa'rɨpa'yo da'nɨ wia'pɨ'nɨmeaŋɨ'rɨnɨ.” nɨyaiwirɨ dɨŋɨ' wɨkwɨ'rorɨ nerɨ'na'yɨ', Gorɨxo yea'yɨ' seayimɨxemeanɨ'a'rɨnɨ.
45010010	Ayɨ' rɨpɨ seararɨŋɨnɨ, “Gorɨxo a'ma' wo Jisasomɨ dɨŋɨ' wɨkwɨ'roarɨŋagɨ nɨwɨnɨrɨ'na' ‘We' ro'nɨŋorɨnɨ.’ ra'rɨrɨ maŋɨ'yo da'nɨ woa'kɨ'kɨ' yarɨŋagɨ nɨwɨnɨrɨ'na' yea'yɨ' uyimɨxemearɨ yarɨŋɨ'rɨnɨ.” seararɨŋɨnɨ.
45010011	Nionɨ seararɨŋa'pɨ Jisaso na'nɨ Bɨkwɨ'yo da'nɨ re nɨrɨnɨrɨ ea'nɨŋɨ'pɨ tɨ'nɨ xɨxenɨ seararɨŋɨnɨ, “A'ma' omɨ dɨŋɨ' nɨwɨkwɨ'rorɨ'na'yɨ', xɨ'o rɨŋɨ'pɨ tɨ'nɨ xɨxenɨ wiinɨ'a' eŋagɨ na'nɨ aya' wi' winɨnɨ'a menɨnɨ.” nɨrɨnɨrɨ ea'nɨŋɨ'pɨ tɨ'nɨ xɨxenɨ rarɨŋɨnɨ.
45010012	Ayɨ' rɨpɨ na'nɨrɨnɨ. A'mɨna' dɨŋɨ' nɨnenenɨ wɨkwɨ'roarɨŋwa'o —O a'ma' arɨra' neai'wɨnɨgɨnɨrɨ yarɨŋɨ' wiarɨgɨ'a' nɨyonɨ wa' bɨ onɨmia'pɨ mɨwianɨ' aya' wi' wianarɨŋorɨnɨ. O na' wonɨ eŋagɨ na'nɨ Judayo xegɨ' bɨ wiirɨ e'ma'yo xegɨ' bɨ wiirɨ yarɨŋɨ'manɨ.
45010013	Bɨkwɨ'yo re nɨrɨnɨrɨ ea'nɨŋɨ' rɨpɨ “Gɨyɨ' gɨyɨ' A'mɨna'o yea'yɨ' onɨyimɨxemeanɨrɨ yarɨŋɨ' wi'ɨ'a'yo yea'yɨ' uyimɨxemeanɨ'a'rɨnɨ.” nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨ axɨ'pɨ rɨnɨŋagɨ na'nɨ seararɨŋɨnɨ.
45010014	A'ma' wo gɨ' Judayɨ' na'nɨ re nɨra'na'yɨ', “Kiraisomɨ dɨŋɨ' mɨwɨkwɨ'rogɨ'a' eŋagɨ na'nɨ arɨge nero yea'yɨ' oneayimɨxemeanɨrɨ yarɨŋɨ' wipɨ'ra'oɨ? O na'nɨ arɨ'a' mɨwigɨ'a'yɨ' eŋagɨ na'nɨ arɨge nero dɨŋɨ' wɨkwɨ'ropɨ'ra'oɨ? A'ma' wo o na'nɨ wa'ɨ' murɨŋɨ' eŋagɨ na'nɨ arɨge nero arɨ'a' wipɨ'ra'oɨ?
45010015	Gorɨxo a'ma' wa wa'ɨ' urɨpɨ'rɨ'a na'nɨ murowa'rɨŋɨ' eŋagɨ na'nɨ arɨge nero wa'ɨ' urɨpɨ'ra'oɨ?” A'ma' wo Poronɨ rarɨŋa'pɨ pɨ'rɨ' nɨraki'mɨnɨrɨ na'nɨ e nɨra'na'yɨ', re urɨmɨ'ɨnɨ, “Bɨkwɨ'yo da'nɨ ‘A'ma' xwɨyɨ'a' yayɨ' winɨpaxɨ' imo'nɨŋɨ'pɨ wa'ɨ' urɨmearɨgɨ'a'yɨ' nure'mearɨ'na' ayɨ' awiaxɨ'rɨnɨ.’ nɨrɨnɨrɨ ea'nɨŋagɨ na'nɨ wa'ɨ' urɨpɨ'rɨ'a na'nɨ Gorɨxo rɨxa murowa'rɨpa reŋɨnigɨnɨ?
45010016	Wa'ɨ' ourɨme'poyɨnɨrɨ urowa'rɨ'agɨ ai' Judayɨ' nɨ'nɨ xwɨyɨ'a' yayɨ' winɨpaxɨ'pɨ pi'ra'nɨŋɨ' xɨxenɨ arɨ'a' nɨwiro mɨxɨ'dɨgɨ'awixɨnɨ. Wɨ'a' ro'kiamoagɨ' Aisaiao Bɨkwɨ'yo re nɨrɨrɨ eaŋɨ'rɨnɨ, ‘A'mɨna'oxɨnɨ, none a'waŋɨ' urarɨŋwa'pɨ gɨyɨ' arɨ'a' nɨneairɨ dɨŋɨ' ɨkwɨ'roarɨŋoɨ? Oweoɨ, wi' e mɨyarɨŋoɨ.’ Nɨrɨrɨ eaŋɨ' apɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ rarɨŋɨnɨ.
45010017	Ayɨna'nɨ nene nɨjɨ'a' rɨpɨ imo'nɨŋwɨnɨ. A'ma' xwɨyɨ'a' Kiraiso na'nɨ arɨ'a' nɨwirɨŋɨ'yo da'nɨ dɨŋɨ' wɨkwɨ'roarɨgɨ'a'rɨnɨ. A'ma' wi' xwɨyɨ'a' apɨ wa'ɨ' urarɨgɨ'a'pimɨ da'nɨ arɨ'a' wiarɨgɨ'a'rɨnɨ.” urɨmɨ'ɨnɨ.
45010018	A'ma' wo “Xwɨyɨ'a' Kiraiso na'nɨ wa'ɨ' rarɨgɨ'a'pɨ Judayɨ' nepa arɨ'a' rɨ'a wigɨ'awixɨnɨ?” nɨra'na'yɨ', re urɨmɨ'ɨnɨ, “Aga rɨxa arɨ'a' wigɨ'awixɨnɨ. Bɨkwɨ'yo da'nɨ re nɨrɨnɨrɨ ea'nɨnɨ, ‘A'ma' xwɨ'a' rɨri' nɨri'mɨnɨ ŋweagɨ'a'yɨ' wigɨ' maŋɨ' rɨxa arɨ'a' wigɨ'awixɨnɨ. A'ma' aŋɨ' nɨmɨnɨ ŋweagɨ'a'yɨ' wigɨ' xwɨyɨ'a'pɨ rɨxa arɨ'a' wigɨ'awixɨnɨ.’ nɨrɨnɨrɨ ea'nɨŋagɨ na'nɨ ‘Judayɨ' rɨxa arɨ'a' wigɨ'awixɨnɨ.’ rarɨŋɨnɨ.” urɨmɨ'ɨnɨ.
45010019	A'mɨ a'ma' wo “Xwɨyɨ'a' wa'ɨ' uragɨ'a'pɨ na'nɨ Judayɨ' majɨ'a' imo'nagɨ'a'rɨ'anɨ?” nɨra'na'yɨ', re urɨmɨ'ɨnɨ, “Oweoɨ, e'ma'yɨ' ai' nɨjɨ'a' imo'nɨŋa'na'yɨ', ‘Judayɨ' nɨjɨ'a' mimo'nagɨ'a'rɨnɨ.’ rɨpaxɨ' menɨnɨ.” urɨmɨ'ɨnɨ. Moseso Gorɨxo na'nɨ re nɨwurɨyirɨ eaŋɨ' eŋagɨ na'nɨ rarɨŋɨnɨ, “Judayɨ'ne' Gorɨxonɨ a'ma' xeŋwɨ' wi'yo pi'ra'nɨŋɨ' mearɨŋagɨ sɨŋwɨ' nɨnanɨrɨ'na' sɨpi' dɨŋɨ' wiaiwipɨ'rɨ'a'rɨnɨ. A'ma' seyɨ'ne' ‘Majɨ'a' imo'nɨgɨ'a'yɨ'rɨnɨ.’ wiaiwiarɨgɨ'a'yo pi'ra'nɨŋɨ' mearɨŋagɨ sɨŋwɨ' nɨnanɨrɨ'na' wikɨ' wo'nɨpɨ'rɨ'a'rɨnɨ.” Moseso e nɨwurɨyirɨ eaŋɨ' eŋagɨ na'nɨ rarɨŋɨnɨ.
45010020	Judayɨ' “Gorɨxo e'ma'yo marɨ'a'ɨ, nenenɨ neami'mɨnɨnɨ'a'rɨnɨ.” yaiwiarɨŋagɨ'a ai' wɨ'a' ro'kiamoagɨ' Aisaiao enɨ xwɨyɨ'a' Gorɨxo na'nɨ nɨwurɨyirɨ'na' aya' igigɨ' me' nerɨ re nɨwurɨyirɨ eaŋɨ'rɨnɨ, “A'ma' omɨ ge da'nɨ wɨnɨmeanɨre'wɨnɨrɨ mɨyarɨgɨ'a'yɨ' Gorɨxonɨ rɨxa sɨŋwɨ' nanɨmeagɨ'a'yɨ'rɨnɨ. A'ma' Gorɨxonɨ na'nɨ yarɨŋɨ' mɨwipa egɨ'a'yo niɨwanɨŋonɨ xa'mɨ piaumɨmɨ' winɨŋa'rɨnɨ.” E'ma'yɨ' na'nɨ Aisaiao e nɨrɨrɨ rɨ'wamɨŋɨ' nearɨ aiwɨ
45010021	gɨ' Isɨrerɨyɨ' na'nɨ Gorɨxo rɨŋɨ' rɨpɨ rɨ'wamɨŋɨ' eaŋɨ'rɨnɨ, “Ayɨ' Gorɨxonɨ tɨ'a'mɨnɨ obɨ'poyɨnɨrɨ anɨŋɨ' minɨ' we' awia' nɨwiaxɨ'dɨrɨ'na' na' me' a'ma' maŋɨ' nɨwiai'kirɨ rɨ'wɨ' sɨwɨ'a' yirɨ yarɨgɨ'a'yo we' awia' wiaxɨ'dɨŋa'rɨnɨ.” nɨrɨrɨ eaŋɨ'rɨnɨ.
45011001	Ayɨna'nɨ “Gorɨxo xegɨ' Isɨrerɨyo rɨxa anɨŋɨ'nɨ rɨ'wɨ' umoŋɨ'rɨnɨ.” rɨmɨnɨre'ɨnɨ? Oweoɨ, wi' e rɨpaxɨ' menɨnɨ. Nionɨ enɨ Isɨrerɨyɨ' wonɨrɨnɨ. Ebɨrɨ'amoya' ɨ'wia'rɨ'awe'yɨ' wonɨrɨnɨ. Sɨyikɨ' Bejɨmano tɨ'nɨ imo'nɨŋa' wonɨrɨnɨ. Nionɨ e imo'nɨŋa'onɨ ai' Gorɨxo wi' rɨ'wɨ' mɨnɨmoŋɨ' eŋagɨ na'nɨ “ ‘Isɨrerɨ nɨyonɨ rɨxa anɨŋɨ'nɨ rɨ'wɨ' umoŋɨ'rɨnɨ.’ rɨpaxɨ' menɨnɨ.” seararɨŋɨnɨ.
45011002	O xegɨ' a'ma'yo —Ayɨ' amɨpi' sɨnɨ mimo'nɨŋa'na' ɨ'a' yɨyamɨxɨmɨ' eŋɨ'yɨ'rɨnɨ. Ayo wi' rɨ'wɨ' umoŋɨ'manɨ. Wɨ'a' ro'kiamoagɨ' Iraijao na'nɨ Bɨkwɨ'yo nɨrɨnɨrɨ ea'nɨŋɨ'pɨ sɨnɨ majɨ'a' rimo'nɨŋoɨ? O Gorɨxo ayo enɨ xɨxe rɨ'wɨ' umo'wɨnɨgɨnɨrɨ xegɨ' Isɨrerɨyɨ' na'nɨ anɨŋu'mɨ' ikaxɨ' nurɨrɨ'na' re urɨŋɨnigɨnɨ,
45011003	“A'mɨna'oxɨnɨ, dɨxɨ' wɨ'a' ro'kiamoarɨgɨ'a'wamɨ nowamɨnɨ pɨkiro joxɨ na'nɨ rɨdɨyowa' epɨ'rɨ'a na'nɨ i'ra'ɨ' onɨŋɨ'yɨ' pɨpɨnamɨ' ero e'ɨ'a' eŋagɨ na'nɨ joxɨ dɨŋɨ' rɨkwɨ'roŋa' yoparonɨ ŋweaŋɨnɨ. Nionɨ enɨ nɨpɨkianɨro na'nɨ rɨxa pɨ'a' niarɨŋoɨ.” urɨ'agɨ ai'
45011004	Gorɨxo pi'oɨ urɨŋɨnigɨnɨ? “Joxɨnɨ marɨ'a'ɨ, a'ma' nɨ'nɨ nionɨya' imo'nɨŋɨ'yɨ' 7,000 imo'nɨnɨ. Ayɨ' waya' ŋwɨ'a' xopaikɨgɨ' imo'nɨŋɨ' Bɨ'arɨyɨ rɨnɨŋɨ'pimɨ xo'mɨŋɨ' nɨyɨkwiro yayɨ' mumearɨgɨ'a'yɨ'rɨnɨ.” urɨŋɨnigɨnɨ.
45011005	Ayɨna'nɨ eŋi'na' e imo'nɨŋɨ'pa agwɨ ri'na' enɨ axɨ'pɨ a'rɨ'nɨ' wi' Gorɨxo xegɨ' wa' wianarɨŋɨ'pɨ tɨ'nɨ xɨxenɨ nerɨ'na' ɨ'a' neayamɨxɨŋɨ' a'rɨ'nɨ' wiene ŋweaŋwɨnɨ.
45011006	Gorɨxo a'ma'yo ɨ'a' nuyamɨxɨrɨ'na' xegɨ' wa' nɨwianɨrɨŋɨ'pimɨ da'nɨ ɨ'a' uyamɨxɨŋɨ' eŋagɨ na'nɨ “A'mae'ne naŋɨ' bɨ yarɨŋagwɨ nɨneanɨrɨ na'nɨ ɨ'a' neayamɨxɨŋɨ'rɨnɨ.” yaiwipaxɨ' menɨnɨ. A'ma' naŋɨ' yarɨŋagɨ'a na'nɨ ɨ'a' nuyamɨxɨrɨ sɨŋwɨrɨyɨ', wa' wianarɨŋɨ'pɨ mimo'nɨ', mimo'nɨ' wa' wianarɨŋɨ'pɨ imo'nɨmɨnɨrɨ eŋɨ'rɨnɨ.
45011007	Ayɨna'nɨ pi'oɨ rɨpaxɨ'rɨnɨ? Isɨrerɨyɨ' we' ro'nɨŋɨ' apɨ oimo'naneyɨnɨro anɨŋɨ' minɨ' yarɨgɨ'a'pɨ mimo'nɨpa egɨ'a' aiwɨ a'ma' Gorɨxo xegɨ' dɨŋɨ' tɨ'nɨ ɨ'a' uyamɨxɨŋɨ'yɨ'nɨ xɨxenɨ imo'nɨgɨ'a'rɨnɨ. Wi'nɨyɨ' Gorɨxoya' dɨŋɨ'yo da'nɨ wigɨ' dɨŋɨ' rɨxa wakɨsɨ' inɨgɨ'a'rɨnɨ.
45011008	Nionɨ seararɨŋa'pɨ tɨ'nɨ xɨxenɨ Bɨkwɨ'yo da'nɨ re nɨrɨnɨrɨ ea'nɨŋɨ'pa, “Ayɨ' dɨŋɨ' pi'ra'nɨŋɨ' nɨmoro ‘Gorɨxo apɨ neai'wapɨyimɨnɨrɨ rɨ'a yarɨnɨ?’ mɨyaiwi' e'ɨ'rɨxɨnɨrɨ ka'ka' sɨŋwɨ' anɨrɨ ari'kwɨ'kwɨ' arɨ'a' wirɨ dɨŋɨ' xaxa' merɨ epɨ'rɨ wimɨxɨŋɨ' eŋagɨ na'nɨ apɨ e ne'ra nɨbɨ'asa'na' agwɨ ri'na' enɨ sɨnɨ yarɨŋoɨ.” Bɨkwɨ'yo da'nɨ e nɨrɨnɨrɨ ea'nɨŋɨ'pa agwɨ ri'na' xɨxenɨ dɨŋɨ' wakɨsɨ' inarɨŋoɨ.
45011009	Depito enɨ re rɨŋɨ'rɨnɨ, “Ayɨ' ‘Nɨwayɨro'nɨrɨ ŋweaŋwɨnɨ.’ nɨyaiwiro maiwi' ŋweaŋa'na' aiwa' yayɨ' yanɨro na'nɨ nimɨxɨro narɨgɨ'a'pɨ dɨŋɨ' Gorɨxoxɨnɨya' tɨ'nɨ xe sɨpogwɨ'nɨŋɨ' imo'nɨrɨ mɨ're'nɨŋɨ' imo'nɨrɨ e'wɨnɨgɨnɨ. Xe nikɨrɨpeaa'nɨrɨ na' ea'narɨgɨ'a'pɨ'nɨŋɨ' imo'nɨrɨ rɨ'a' meaa'rɨnarɨgɨ'a'pɨ'nɨŋɨ' imo'nɨrɨ e'wɨnɨgɨnɨ.
45011010	Gorɨxoxɨ yarɨŋɨ'pɨ na'nɨ sɨŋwɨ' anopasɨ'nɨpɨ'rɨ na'nɨ joxɨya' dɨŋɨ' tɨ'nɨ sɨŋwɨ' xe sɨ'a' uyinɨrɨ joxɨ yarɨŋɨ'pɨ na'nɨ majɨ'a' nero ika'rɨnarɨgɨ'a'pɨ xe anɨŋɨ' aiwa' ɨ'a' xwe'nɨŋɨ' nɨmearɨ'kwi'nɨmɨ emero e'ɨ'rɨxɨnɨ.” Depito e rɨŋɨ'pa gɨ' Judayɨ' na'pɨ xɨxenɨ apɨ nero dɨŋɨ' wakɨsɨ' inarɨŋoɨ.
45011011	Ayɨna'nɨ a'ma' wo yarɨŋɨ' re ni'a'na'yɨ', “Judayɨ' Jisasomɨ dɨŋɨ' mɨwɨkwɨ'ropa nero nikɨrɨpeaa'nɨrɨ na' nea'nɨrɨ'nɨŋɨ' nero'na' anɨŋɨ' axɨ'pɨ e imo'na'rɨ'wanɨgɨnɨrɨ egɨ'a'ranɨ?” Yarɨŋɨ' e ni'a'na'yɨ', re urɨmɨ'ɨnɨ, “Aga oweoɨ, ayɨ' wiai'kigɨ'a' eŋagɨ na'nɨ Gorɨxo e'ma'yo yea'yɨ' uyimɨxemeaarɨnɨ. Judayɨ' o e'ma'yo naŋɨ' wiiarɨŋagɨ sɨŋwɨ' nɨwɨnɨro'na' sɨpi' dɨŋɨ' nɨwiaiwiro Jisasomɨ dɨŋɨ' owɨkwɨ'ro'poyɨnɨrɨ na'nɨ e yarɨnɨ.” urɨmɨ'ɨnɨ.
45011012	Ayɨ' maŋɨ' wiai'kigɨ'a' eŋagɨ na'nɨ agwɨ ri'na' Gorɨxo a'ma' xwɨ'a' tɨ'yo ŋweagɨ'a' wi'nɨyo naŋɨ' aya' wi' nɨwiirɨ aiwɨ Judayɨ' Gorɨxo ɨ'a' uyamɨxɨŋɨ' nɨ'nɨ rɨxa Jisasomɨ dɨŋɨ' nɨwɨkwɨ'rorɨ'na'yɨ', e'ma'yo enɨ naŋɨ' xwapɨ' aya' wi' wiinɨ'a'rɨnɨ. Judayɨ' nikɨrɨpeaa'nɨrɨ na' ea'nɨgɨ'a' eŋagɨ na'nɨ Gorɨxo e'ma'yo naŋɨ' aya' wi' nɨwiirɨ aiwɨ Isɨrerɨ Gorɨxo ɨ'a' uyamɨxɨŋɨ'yɨ' nɨ'nɨ Jisasomɨ dɨŋɨ' nɨwɨkwɨ'rorɨ'na'yɨ', e'ma'yo nɨwiirɨ'na' xa'mɨ naŋɨ' wiiŋɨ'pa me' a'mɨ sea'yɨ e imo'nɨŋɨ'pɨ wiinɨ'a'rɨnɨ.
45011013	Agwɨ Romɨyo ŋweagɨ'a' e'ma'yɨ'ne' xwɨyɨ'a' bɨ osearɨmɨnɨ. Gorɨxo e'ma'yo wa'ɨ' ourɨnɨrɨ nɨrowa're'napɨŋonɨ eŋagɨ na'nɨ nionɨ e nerɨ'na' rɨpɨ enɨ yarɨŋa'rɨnɨ. Gɨ' a'ma' gwɨ' axɨ'ri' imo'nɨgɨ'a'yɨ' “Gorɨxo e'ma'yo naŋɨ' rɨ'a wiiarɨnɨ?” nɨyaiwiro sɨpi' dɨŋɨ' wiaiwiarɨgɨ'a'pimɨ da'nɨ wierɨ'kiemea'ɨmɨgɨnɨrɨ xɨ'o e'ma'yo ourɨnɨrɨ nɨrowa're'napɨŋɨ'pɨ yarɨŋa'rɨnɨ. E nerɨ'na' “Gorɨxo e e'wɨnɨgɨnɨrɨ nɨrowa're'napɨŋɨ'pɨ sea'yɨ e imo'nɨŋɨ'pɨrɨ'anɨ?” nɨyaiwirɨ yayɨ' tɨ'nɨ ne'ra warɨŋa'rɨnɨ.
45011014	Agwɨ Romɨyo ŋweagɨ'a' e'ma'yɨ'ne' xwɨyɨ'a' bɨ osearɨmɨnɨ. Gorɨxo e'ma'yo wa'ɨ' ourɨnɨrɨ nɨrowa're'napɨŋonɨ eŋagɨ na'nɨ nionɨ e nerɨ'na' rɨpɨ enɨ yarɨŋa'rɨnɨ. Gɨ' a'ma' gwɨ' axɨ'ri' imo'nɨgɨ'a'yɨ' “Gorɨxo e'ma'yo naŋɨ' rɨ'a wiiarɨnɨ?” nɨyaiwiro sɨpi' dɨŋɨ' wiaiwiarɨgɨ'a'pimɨ da'nɨ wierɨ'kiemea'ɨmɨgɨnɨrɨ xɨ'o e'ma'yo ourɨnɨrɨ nɨrowa're'napɨŋɨ'pɨ yarɨŋa'rɨnɨ. E nerɨ'na' “Gorɨxo e e'wɨnɨgɨnɨrɨ nɨrowa're'napɨŋɨ'pɨ sea'yɨ e imo'nɨŋɨ'pɨrɨ'anɨ?” nɨyaiwirɨ yayɨ' tɨ'nɨ ne'ra warɨŋa'rɨnɨ.
45011015	Ayɨ' rɨpɨ seararɨŋɨnɨ, “Gorɨxo Isɨrerɨyo rɨ'wɨ' umoŋɨ'pimɨ da'nɨ a'ma' xwɨ'a' tɨ'yo ŋweagɨ'a' wi'nɨyɨ' tɨ'nɨ xɨ'o nawi'nɨ pɨyɨ'a' wɨ'rɨnɨgɨ'a'yɨ' imo'nɨŋagɨ'a na'nɨ Isɨrerɨyo a'mɨ numi'mɨnɨrɨ'na' ayɨ' rɨxa xwa'rɨ'pa'yo da'nɨ wia'pɨ'nɨmea'ɨ'a'yɨ'nɨŋɨ' imo'nɨpɨ'rɨ'a'rɨnɨ.
45011016	Bisɨ'kerɨ'a' iwamɨ'o' nimɨxɨrɨ'na' xa'mɨ bɨ onɨmia'pɨ nɨxerɨ ‘Rɨpɨ, ayɨ' Gorɨxo na'nɨpɨrɨnɨ.’ nɨyaiwirɨ ta'na' na'pɨ nɨpɨnɨ Gorɨxoya'nɨŋɨ' imo'narɨŋɨ'pa Judayɨ' ɨ'wia'rɨ'awe'wa Gorɨxoya' imo'nɨgɨ'a' eŋagɨ na'nɨ rɨ'wɨ'yo imo'nɨgɨ'a'yɨ' enɨ axɨ'pɨ oya' imo'nɨpɨ'rɨ'a'rɨnɨ. I'kɨ'a' pɨpɨŋɨ' wɨri' ‘Gorɨxo na'nɨri'rɨnɨ.’ nɨyaiwirɨ nɨtɨrɨ'na'yɨ', reŋɨ' enɨ oya' imo'nɨŋɨ'pa Judayɨ'ya' xia'wo i'rɨŋɨ'yɨ' Gorɨxoya' imo'nɨgɨ'a' eŋagɨ na'nɨ rɨ'wɨ'yo imo'nɨgɨ'a'yɨ' enɨ axɨ'pɨ oya' imo'nɨpɨ'rɨ'a'rɨnɨ.” seararɨŋɨnɨ.
45011017	E nerɨ ai' ewayɨ' xwɨyɨ'a' rɨpɨ osearɨmɨnɨ, “Gorɨxo xegɨ' Judayo rɨ'wɨ' numorɨ'na' i'kɨ'a' oripɨ' reŋɨ'nɨŋɨ' bɨ no'rearɨ e'ma'yɨ'ne' —Seyɨ'ne' reŋɨ' oripɨ' a'ma' ɨwɨ'a' urarɨgɨ'a' marɨ'a'ɨ, oripɨ' xegɨ'pɨ yaparɨŋɨ'pimɨ da'nɨ'nɨŋɨ' reŋɨ' ea'nɨgɨ'a'yɨ'ne'rɨnɨ. Seyɨ'ne' Gorɨxo nɨmearɨ wi'nɨyɨ' reŋɨ' ea'nɨgɨ'e seaŋwɨra'rɨ'ɨ' eŋagɨ na'nɨ seyɨ'ne' oripɨ' pɨpɨŋɨ'pimɨ da'nɨ iniɨgɨ' ni'nɨrɨ'na' Judayɨ'ya' xia'wo i'rɨŋɨ'yo Gorɨxo naŋɨ' wiiagɨ'pimɨ da'nɨ iniɨgɨ'nɨŋɨ' ni'nɨrɨ reŋɨ' wi'nɨyɨ' tɨ'nɨ pi'ra'nɨŋɨ' reŋɨ' onarɨgɨ'a'rɨnɨ.
45011018	E nerɨ aiwɨ Judayo Gorɨxo rɨ'wɨ' numorɨ'na' reŋɨ'nɨŋɨ' o'reaŋɨ'yɨ' na'nɨ wa'rɨxayɨ'ne' mimo'nɨpa e'poyɨ. Wa'rɨxane oimo'naneyɨnɨro'na'yɨ', xa'mɨ pi'ra'nɨŋɨ' dɨŋɨ' nɨyaikirorɨ re mo'ɨ'rɨxɨnɨ, ‘Reŋene pɨpɨŋɨ' na'nɨ iniɨgɨ' i'mɨxarɨŋwa'manɨ. Pɨpɨŋɨ'yɨ' —Ayɨ' Judayɨ'ya' xia'wo i'rɨŋɨ'yɨ'rɨnɨ. Ayɨ' nene na'nɨ iniɨgɨ' i'mɨxarɨŋɨ'rɨnɨ.’ mo'ɨ'rɨxɨnɨ.” osearɨmɨnɨ.
45011019	E'ma' Jisasomɨ dɨŋɨ' wɨkwɨ'roarɨgɨ'a'yɨ'ne' re nɨra'na'yɨ', “Nene neaŋwɨra'rɨmɨnɨrɨ na'nɨ ayo o'reaŋɨ'rɨnɨ.” nɨra'na'yɨ',
45011020	re searɨmɨ'ɨnɨ, “Seyɨ'ne' ananɨ rarɨŋoɨ. Ayɨ' Jisasomɨ dɨŋɨ' mɨwɨkwɨ'roarɨŋagɨ'a na'nɨ o'reaŋɨ'rɨnɨ. E nerɨ ai' seyɨ'ne' enɨ pi'yo da'nɨ marɨ'a'ɨ, sa dɨŋɨ' wɨkwɨ'roarɨgɨ'a'pimɨ da'nɨ o'reae' seaŋwɨra'rɨŋɨ'yɨ'ne' imo'nɨgɨ'a'yɨ'ne' eŋagɨ na'nɨ wa' mimo'nɨpa ero wa'yɨ' ero e'ɨ'rɨxɨnɨ.” searɨmɨ'ɨnɨ.
45011021	Gorɨxo “Reŋɨ' i'kɨ'a' bimɨ da'nɨ no'rearɨ ŋwɨra'rɨŋɨ' marɨ'a'ɨ, i'kɨ'a' na' apa'mɨ da'nɨ ea'nɨŋɨ'pɨ xe oea'nɨnɨ.” mɨyaiwi' o'reaŋɨ' eŋagɨ na'nɨ e'ma'yɨ'ne' enɨ “Xe oea'nɨnɨ.” mɨyaiwi' axɨ'pɨ neao'reanɨgɨnɨrɨ “Wa'yɨ' e'ɨ'rɨxɨnɨ.” seararɨŋɨnɨ.
45011022	Ayɨna'nɨ Gorɨxo a'ma'yo wa' nɨwianɨrɨ'na' wirɨ wikɨ' tɨ'nɨ nɨwirɨ'na' wirɨ yarɨŋɨ'pɨ na'nɨ dɨŋɨ' mo'ɨ'rɨxɨnɨ. Jisasomɨ dɨŋɨ' mɨwɨkwɨ'ropa nerɨŋɨ'pimɨ da'nɨ nikɨrɨpeaa'nɨrɨ na'nɨŋɨ' ea'nɨgɨ'a'yo Gorɨxo wikɨ' tɨ'nɨ nɨwirɨ aiwɨ e'ma'yɨ'ne' wa' seawianarɨnɨ. Seyɨ'ne' dɨŋɨ' wɨkwɨ'roarɨgɨ'a'pimɨ da'nɨ anɨŋɨ' wa' seawianɨpaxɨ' imo'nɨŋa'na'yɨ', ayɨ' ananɨ wa' nɨseawiaga unɨ'a'rɨnɨ. E mepa nerɨ'na'yɨ', seyɨ'ne' enɨ seawa'kwi'mo na'nɨyɨ.
45011023	Reŋɨ' o'rea'moŋɨ'nɨŋɨ' imo'nɨgɨ'a'yɨ' enɨ dɨŋɨ' mɨwɨkwɨ'ro' yarɨgɨ'a'pɨ rɨxa emɨ nɨmoro dɨŋɨ' wɨkwɨ'ro'a'na'yɨ', Gorɨxo wigɨ' o'reaŋe da'nɨ a'mɨ ŋwɨra'rɨnɨ'a'rɨnɨ. Gorɨxo ananɨ a'mɨ ŋwɨra'rɨpaxɨ' eŋagɨ na'nɨ rarɨŋɨnɨ.
45011024	E'ma'yɨ'ne' Gorɨxo i'kɨ'a' oripɨ' xegɨ'pɨ yaparɨŋɨ'namɨ da'nɨ no'rearɨ a'ma' aiwa' omɨŋɨ' nerɨ'na' mepa yarɨgɨ'a'pa nerɨ a'ma'ya'namɨ seaŋwɨra'rɨŋɨ' eŋagɨ na'nɨ xegɨ' anamɨ da'nɨ o'reaŋɨ'pɨ aŋɨpaxɨ' a'mɨ wigɨ' axɨ'namɨ ŋwɨra'rɨpaxɨ' imo'nɨŋagɨ na'nɨ seararɨŋɨnɨ.
45011025	Gɨ' nɨrɨxɨ'mea'yɨ'ne', seyɨ'ne' “Nene dɨŋɨ' e'mɨ' sai'mɨ' moŋwae'nerɨnɨ.” nɨyaiwinɨro “Gorɨxo xegɨ' Judayo anɨŋɨ'nɨ emɨ moŋɨ'rɨnɨ.” yaiwipɨ'rɨxɨnɨrɨ xwɨyɨ'a' yumɨ'i' imo'nɨŋɨ' rɨpɨ na'nɨ majɨ'a' oimo'nɨ'poyɨnɨrɨ mɨnimo'narɨnɨ. Xwɨyɨ'a' yumɨ'i' imo'nɨŋɨ'pɨ, ayɨ' rɨpɨrɨnɨ. E'ma' Gorɨxo ɨ'a' uyamɨxɨŋɨ'yɨ' nɨ'nɨ xɨ'o tɨ'a'mɨnɨ bɨpɨ'rɨ'e na'nɨ Isɨrerɨyɨ' na'pɨ dɨŋɨ' wakɨsɨ' niga upɨ'rɨ'a'rɨnɨ.
45011026	E ne'ra numa'na' eŋa'na' Gorɨxo Isɨrerɨ nɨyonɨ yea'yɨ' uyimɨxemeanɨ'a'rɨnɨ. Nionɨ seararɨŋa'pɨ Bɨkwɨ'yo da'nɨ xwɨyɨ'a' nɨrɨnɨrɨ ea'nɨŋɨ' rɨpiau' sopɨŋɨ' nɨwarɨnɨ, “E'ɨ' neami'nɨnɨ'o dɨ'wɨ' Saionɨ —Dɨ'wɨ' Saionɨyɨ rɨnɨŋɨ'pɨ Judayɨ'ya' aŋɨ' e na'nɨ rɨnɨŋɨ'pɨrɨnɨ. E'ɨ' neami'nɨnɨ'o dɨ'wɨ' Saionɨ ŋweaŋwae'neya'o nimo'nɨrɨ Jekopoya' ɨ'wia'rɨ'awene uyɨ'niɨ' yarɨŋwa'pɨ emɨ neawiai'ki'monɨ'a'rɨnɨ.” nɨrɨnɨrɨ ea'nɨrɨ
45011027	a'mɨ wi' e “Gorɨxonɨ wigɨ' ɨ'wɨ' egɨ'a'pɨ yokwarɨmɨ' nɨwiirɨ'na' ‘Rɨpɨ nɨwiimɨ'a'rɨnɨ.’ re'roa'rɨmɨ'ɨnɨ.” nɨrɨnɨrɨ ea'nɨrɨ eŋɨ'piau' nionɨ seararɨŋa'pɨ tɨ'nɨ xɨxenɨrɨnɨ.
45011028	Judayɨ' xwɨyɨ'a' yayɨ' neainɨpaxɨ' imo'nɨŋɨ'pɨ rɨ'wɨ' numoro na'nɨ Gorɨxomɨ sɨ'mɨ' tɨ'nɨ wiarɨgɨ'a'yɨ' imo'nɨŋagɨ'a na'nɨ Gorɨxo e'ma'yɨ'ne' naŋɨ' seaiiarɨnɨ. E nerɨ ai' Gorɨxo wigɨ' xia'wo i'rɨŋɨ'yo ɨ'a' uyamɨxɨŋɨ' eŋagɨ na'nɨ xɨ'oya' dɨŋɨ' sɨxɨ' uyiŋɨ'yɨ' imo'nɨŋoɨ.
45011029	Gorɨxo wa' nɨwianɨrɨ'na' anɨpa' nɨwirɨ nionɨya' oimo'nɨ'poyɨnɨrɨ we'yo ɨ'a' numɨrɨrɨ'na' a'mɨ yara'pɨmɨ'o' mɨwiarɨŋo eŋagɨ na'nɨ rarɨŋɨnɨ.
45011030	E'ma'yɨ'ne' eŋi'na' Gorɨxomɨ wiai'kiagɨ'a aiwɨ agwɨ ri'na' Judayɨ' xamɨŋɨ'yɨ' wiai'kiarɨŋagɨ'a na'nɨ Gorɨxo seyɨ'ne' aya' searɨmɨxarɨnɨ.
45011031	Judayɨ' Gorɨxo e'ma'yɨ'ne' aya' searɨmɨxarɨŋagɨ nɨwɨnɨrɨ'na' sɨpi' dɨŋɨ' nɨseaiaiwirɨ a'mɨ xɨ'o tɨ'a'mɨnɨ kɨnɨmo'na'na' xamɨŋɨ'yo enɨ aya' urɨmɨxɨnɨ'a na'nɨ e'ma'yɨ'ne' wiai'kiagɨ'a'pa ayɨ' enɨ axɨ'pɨ nero xɨ'omɨ wiai'kiarɨŋoɨ.
45011032	Gorɨxo a'ma' nɨyonɨ Judayoranɨ, e'ma'yoranɨ, aya' urɨmɨxɨ'ɨmɨgɨnɨrɨ “A'ma' nɨ'nɨ gɨ' maŋɨ' nɨwiai'kiarɨgɨ'a'yɨ'rɨnɨ.” nɨra'rɨrɨ gwɨ'nɨŋɨ' ya'rɨŋɨ'rɨnɨ.
45011033	Gorɨxo dɨŋɨ' e'mɨ' sai'mɨ' morɨ nɨjɨ'a' imo'nɨrɨ eŋɨ'pɨ aga sea'yɨ e imo'nɨŋagɨ na'nɨ nionɨ mɨŋɨ' sɨ'ŋa' wea'nɨpaxɨ'rɨnɨ. Nene a'mae'ne dɨŋɨ' o “E e'ɨmɨgɨnɨ.” nɨyaiwirɨ moŋɨ'pɨ na'nɨ anɨŋɨ' minɨ' yarɨŋɨ' niga nurane ai' “E rɨ'a monɨ?” yaiwipaxene menɨnɨ. Nene dɨŋɨ' o nɨmorɨ yarɨŋɨ'pɨ na'nɨ anɨŋɨ' minɨ' “Arɨge nɨmorɨ rɨ'a yarɨnɨ?” nɨyaiwirane ai' mɨ'kɨ'pɨ na'nɨ xɨxenɨ dɨŋɨ' mopaxene menɨnɨ.
45011034	Nionɨ seararɨŋa'pɨ Bɨkwɨ'yo da'nɨ re nɨrɨnɨrɨ ea'nɨŋɨ'pɨ tɨ'nɨ xɨxenɨrɨnɨ, “A'mɨna'o dɨŋɨ' moarɨŋɨ'pɨ na'nɨ a'ma' wi' nɨjɨ'a' rimo'nɨŋoɨ? Oweoɨ. Omɨ a'ma' wi' pi'ra'nɨŋɨ' dɨŋɨ' ureŋwɨpegɨ'a'ranɨ? Oweoɨ.
45011035	A'ma' gɨyɨ' wi'nɨyɨ' xa'mɨ wi'ɨ'a'pɨ na'nɨ xɨ'o wipaxɨ' imo'nɨŋorɨnɨ? Oweoɨ.” nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨnɨ.
45011036	Amɨpi' nɨ'nɨ oya' dɨŋɨ' tɨ'nɨ imo'nɨrɨ xegɨ' imo'nɨŋɨ'pa oya' dɨŋɨ' tɨ'nɨ sɨnɨ imo'nɨrɨ o na'nɨnɨ imo'nɨrɨ eŋagɨ na'nɨ rarɨŋɨnɨ. Nene i'ni'na' omɨ sea'yɨ e nume'ra u'wanɨgɨnɨ. “E e'wanɨgɨnɨ.” nimo'narɨnɨ.
45012001	Ayɨna'nɨ gɨ' nɨrɨxɨ'mea'yɨ'ne', Gorɨxo wa' neawianayarɨŋagɨ na'nɨ eŋɨ' rɨre'mɨxɨ' bɨ osearɨmɨnɨ. Naŋwɨ' nonɨ Gorɨxo na'nɨ rɨdɨyowa' ya'rarɨgɨ'a'pa sewanɨŋɨ'yɨ'ne' enɨ o na'nɨ rɨdɨyowa' sɨŋɨ' sɨyikwɨ' mi'nɨŋɨ' xɨ'o wimo'narɨŋɨ'pɨ'nɨŋɨ' oimo'naneyɨnɨro'na' “Negɨ' dɨŋɨ'yo oxɨ'dɨnaneyɨ.” mɨyaiwi' “Oya' dɨŋɨ'yonɨ oxɨ'daneyɨ.” nɨyaiwiro xamɨŋɨ'yɨ'ne' mɨnɨ winɨ'ɨ'rɨxɨnɨ. E nero'na' Gorɨxomɨ yayɨ' umeanɨro na'nɨ epaxɨ'pɨ tɨ'nɨ xɨxenɨ yarɨŋoɨ.
45012002	Gorɨxomɨ mɨxɨ'darɨgɨ'a'yɨ' yarɨgɨ'a'pa axɨ'pɨ me' “E e'ɨ'rɨxɨnɨ.” wimo'narɨŋɨ'pɨ na'nɨ nɨjɨ'a' imo'nɨpɨ'rɨ na'nɨ segɨ' dɨŋɨ' xa'mɨ moagɨ'a'pɨ xe sɨŋɨ' bɨ oneaimɨxɨnɨrɨ sɨŋwɨ' wɨnɨ'ɨ'rɨxɨnɨ. Xe dɨŋɨ' sɨŋɨ' bɨ oneaimɨxɨnɨrɨ'na' xɨ'o wimo'narɨŋɨ'pɨ —Apɨ awiaxɨ' imo'nɨrɨ oya' sɨŋwɨ'yo da'nɨ apa'nɨ imo'nɨrɨ we' ro'nɨŋɨ' imo'nɨrɨ eŋɨ'pɨrɨnɨ. Apɨ na'nɨ ananɨ nɨjɨ'a' imo'nɨpaxɨ'rɨnɨ.
45012003	Nionɨ Gorɨxo wa' nɨnɨwianɨrɨ niiŋɨ'pimɨ da'nɨ nɨyɨ'ne'nɨ woxɨnɨ woxɨnɨ rɨpɨ osearɨmɨnɨ, “ ‘E imo'nɨŋa'onɨrɨ'anɨ?’ nɨyaiwinɨrɨ'na' dɨxɨ' imo'nɨŋɨ'pɨ na'nɨ nɨmu'rorɨ ‘Sea'yɨ e imo'nɨŋa'onɨrɨ'anɨ?’ mɨyaiwinɨpanɨ. ‘E imo'nɨŋa'onɨrɨ'anɨ?’ nɨyaiwinɨrɨ'na' dɨŋɨ' wɨkwɨ'roarɨgɨ'a' woxɨnɨ woxɨnɨ Gorɨxo e epaxo e epaxo oimo'nɨrɨ simɨxɨŋɨ'pɨ na'nɨ dɨŋɨ' nɨmorɨ dɨxɨ' nepa imo'nɨŋɨ'pɨ tɨ'nɨ xɨxenɨ ‘E imo'nɨŋa'onɨrɨ'anɨ?’ yaiwinɨrɨ'ɨnɨ.” osearɨmɨnɨ.
45012004	Negɨ' wara' na' wɨri'mɨ da'nɨ we'ranɨ, sɨkwɨ'ranɨ, bɨ bɨ inɨŋwɨnɨ. Bɨ bɨ inɨŋwa'pɨ tɨ'nɨ axɨ'pɨnɨ yarɨŋwa'manɨ. Xɨxegɨ'nɨ yarɨŋwa'rɨnɨ.
45012005	E imo'nɨŋɨ'pa axɨ'pɨ Kiraiso tɨ'nɨ ika'rɨnɨŋwae'ne enɨ re imo'nɨŋwɨnɨ. Obaxene aiwɨ omɨ dɨŋɨ' wɨkwɨ'roarɨŋagwɨ na'nɨ nɨnenenɨ axɨ'pɨ wara' na' bimɨ da'nɨ sɨkwɨ' we' ayɨ' imo'nɨŋɨ'pa'nɨŋɨ' nimo'nɨrɨ ɨkwɨ'ro'nɨŋwɨnɨ.
45012006	Nɨnenenɨ wa' neawianɨŋɨ'pɨ tɨ'nɨ xɨxenɨ nɨneaiirɨ'na' xɨxegɨ'nɨ e epaxɨ' e epaxɨ' oimo'nɨ'poyɨnɨrɨ neaimɨxɨŋɨ' eŋagɨ na'nɨ xɨxegɨ'nɨ epaxɨ' imo'nɨŋwa'pɨ tɨ'nɨ xɨxenɨ oyaneyɨ. Gorɨxo xwɨyɨ'a' xɨ'oya'pɨ wɨ'a' uro'kiamo'ɨ'rɨxɨnɨrɨ neaimɨxa'na'yɨ', negɨ' dɨŋɨ' wɨkwɨ'roarɨŋwa'pɨ tɨ'nɨ xɨxenɨ e e'wanɨgɨnɨ.
45012007	Negɨ' wi'nɨyo arɨra' wi'ɨ'rɨxɨnɨrɨ neaimɨxa'na'ranɨ, wi'nɨyo wi'wapɨyi'ɨ'rɨxɨnɨrɨ neaimɨxa'na'ranɨ,
45012008	eŋɨ' rɨre'mɨxɨ' wi'ɨ'rɨxɨnɨrɨ neaimɨxa'na'ranɨ, xɨxenɨ e e'wanɨgɨnɨ. Negɨ' wi'nɨyo negɨ' amɨpi' nɨnowiayɨ' inɨ'ɨ'rɨxɨnɨrɨ neaimɨxa'na'yɨ', sɨpɨ'i' mɨwi' e'wanɨgɨnɨ. Negɨ' wi'nɨyo oumeŋwea'poyɨnɨrɨ neaimɨxa'na'yɨ' sɨ'mɨ' nɨxeadɨ'pe'nɨrane e'wanɨgɨnɨ. Negɨ' wi'nɨyo wa' wianɨ'ɨ'rɨxɨnɨrɨ neaimɨxa'na'yɨ', kɨpɨŋɨ' mɨyi' yayɨ' tɨ'nɨ e'wanɨgɨnɨ.
45012009	Segɨ' wi'nɨyo dɨŋɨ' sɨpi' nɨwirɨ'na' mimo'nɨ' mɨwi'wapɨyipa e'ɨ'rɨxɨnɨ. Sɨpi' imo'nɨŋɨ'pɨ rɨ'wɨ'mɨnɨ nɨmamorɨ naŋɨ' imo'nɨŋɨ'pɨ ɨ'a' xɨrɨ'ɨ'rɨxɨnɨ.
45012010	Xexɨ'xexɨrɨ'mea'yɨ' aya' rɨrɨmɨxɨ' ninɨro pi'ra'nɨŋɨ' menarɨgɨ'a'pa inɨ'ɨ'rɨxɨnɨ. Negɨ' wi'nɨyo we'yo umeaneyɨnɨro sɨ'mɨ' xeadɨ'pe'nɨ'ɨ'rɨxɨnɨ.
45012011	Rɨ'wɨ' sɨwɨ'a' mɨyi' nɨrɨ'kwi'nɨrɨ e'ɨ'rɨxɨnɨ. A'mɨna'omɨ nɨxɨ'dɨro'na' xɨ'oya' kwi'yɨ'pɨ e nii'ɨ'rɨxɨnɨrɨ seaimɨxarɨŋɨ'pimɨ sɨŋwɨrɨ'a'nɨŋɨ' wiaxɨ'dɨ'ɨ'rɨxɨnɨ.
45012012	A'mɨna'o seaiinɨ'a'pɨ na'nɨ dɨŋɨ' ikwɨ'moarɨgɨ'a'pimɨ da'nɨ dɨŋɨ' niɨ'a' seainɨ'wɨnɨgɨnɨ. Xeanɨŋɨ' seai'mea'a'na' xwa'ma'mɨ' wi'ɨ'rɨxɨnɨ. I'ni'na' Gorɨxomɨ rɨxɨŋɨ' urayi'ɨ'rɨxɨnɨ.
45012013	A'ma' Gorɨxoya' imo'nɨgɨ'a'yɨ' wi' dɨ'wɨ' ikeamo'narɨŋagɨ'a nɨwɨnɨrɨ'na' segɨ' bɨ mɨnɨ wi'ɨ'rɨxɨnɨ. A'ma' aŋɨ' mɨda'ŋɨ' wi' seai'mea'a'na' segɨ' aŋɨ'yo na'nɨ nipemea'mɨ u'ɨ'rɨxɨnɨ.
45012014	A'ma' rɨ'mewa' seaiarɨgɨ'a'yo Gorɨxo naŋɨ' wii'wɨnɨgɨnɨrɨ rɨxɨŋɨ' urɨ'ɨ'rɨxɨnɨ. Ayo uramɨxɨ'wɨnɨgɨnɨrɨ rɨxɨŋɨ' murɨ' naŋɨ' imɨxɨ'wɨnɨgɨnɨrɨ rɨxɨŋɨ' urɨ'ɨ'rɨxɨnɨ.
45012015	A'ma' yayɨ' yarɨŋagɨ'a nɨwɨnɨro'na' ayɨ' tɨ'nɨ nawi'nɨ yayɨ' ero ŋwɨ' eaarɨŋagɨ'a nɨwɨnɨro'na' ayɨ' tɨ'nɨ nawi'nɨ ŋwɨ' earo e'ɨ'rɨxɨnɨ.
45012016	Segɨ' wi'nɨyo na'nɨ “Wɨ'o sɨpi'orɨnɨ. Wɨ'o naŋorɨnɨ.” mɨyaiwipanɨ. Na' bɨnɨ axɨ'pɨnɨ mo'ɨ'rɨxɨnɨ. “Sea'yɨ e imo'nɨŋwae'nerɨ'anɨ?” mɨyaiwinɨpa nero a'ma' yunɨgɨ'a'yɨ' tɨ'nɨ ananɨ gwiaumɨ' ninɨro eme'ɨ'rɨxɨnɨ. “Nene dɨŋɨ' e'mɨ' sai'mɨ' moŋwae'nerɨ'anɨ?” mɨyaiwinɨpa e'ɨ'rɨxɨnɨ.
45012017	Sɨpi' seaika'ra'na' seyɨ'ne' enɨ xɨxe sɨpi' mɨwika'rɨpanɨ. A'ma' nɨ'nɨ “Apɨ nerɨ'na' xɨxenɨ rɨ'a yarɨnɨ?” yaiwiarɨgɨ'a'pɨ na'nɨ dɨŋɨ' nɨmoro e'ɨ'rɨxɨnɨ.
45012018	Dɨŋɨ' mɨxɨ'mɨnɨ nikwɨ'morɨ mepa e'ɨ'rɨxɨnɨ. Ananɨ nepaxɨ' eŋa'na'yɨ', a'ma' nɨ'nɨ tɨ'nɨ pɨyɨ'a' nɨwɨ'rɨnɨro ŋwea'ɨ'rɨxɨnɨ.
45012019	Gɨ' dɨŋɨ' sɨxɨ' seayiŋa'yɨ'ne', rɨkɨkɨrɨ'o' seaika'rɨ'a'yo seyɨ'ne' enɨ “Pɨrɨ' oumamoaneyɨ.” nɨyaiwiro me' Gorɨxo wikɨ' rɨ'a' a'pia'wɨ'nɨŋɨ' wo'nɨŋɨ'pɨ xe ayo wi'mea'wɨnɨgɨnɨrɨ sɨŋwɨ' wɨnɨ'ɨ'rɨxɨnɨ. Bɨkwɨ'yo da'nɨ rɨpɨ nɨrɨnɨrɨ ea'nɨŋagɨ na'nɨ seararɨŋɨnɨ, “ ‘Rɨkɨkɨrɨ'o' yarɨgɨ'a'pɨ na'nɨ “Gorɨxonɨ pɨrɨ' umamo'ɨmɨgɨnɨ.” nimo'narɨnɨ. Rɨkɨkɨrɨ'o' seaika'rɨ'a'yɨ'ne' marɨ'a'ɨ, niɨwanɨŋonɨ pɨrɨ' numamorɨ rɨ'nɨŋɨ' wimɨ'a'rɨnɨ.’ A'mɨna'o e rɨŋɨ'rɨnɨ.” Bɨkwɨ'yo da'nɨ e nɨrɨnɨrɨ ea'nɨŋagɨ na'nɨ “Sewanɨŋɨ'yɨ'ne' ‘Pɨrɨ' oumamoaneyɨ.’ nɨyaiwiro xɨxe mɨwipa e'ɨ'rɨxɨnɨ.” seararɨŋɨnɨ.
45012020	E mepa nero Bɨkwɨ'yo da'nɨ re nɨrɨnɨrɨ ea'nɨŋɨ'pa e'ɨ'rɨxɨnɨ, “Joxɨ tɨ'nɨ sɨ'mɨ' tɨ'nɨ inarɨgɨ'a'yɨ' agwɨ' wiarɨŋagɨ nɨwɨnɨrɨ'na' aiwa' mɨnɨ wirɨ'ɨnɨ. Gwɨ'nɨ' yea'yɨ' wiarɨŋagɨ nɨwɨnɨrɨ'na' iniɨgɨ' niwirɨ wirɨ'ɨnɨ. E nɨwirɨ'na' wigɨ' sɨpi' seaiarɨgɨ'a'pɨ na'nɨ aya' wimorɨ'ɨnɨ.” Bɨkwɨ'yo da'nɨ e nɨrɨnɨrɨ ea'nɨŋɨ'pa e'ɨ'rɨxɨnɨ.
45012021	Rɨkɨkɨrɨ'o' seaika'rɨ'a'yo xɨxe sɨpi' nɨwiro'na'yɨ', ayɨ' seyɨ'ne' xopɨra'rɨ'nɨŋɨ' seaiarɨŋoɨ. Sewanɨŋɨ'yɨ'ne' pɨrɨ' oumamoaneyɨnɨrɨ nero'na'yɨ', sewanɨŋɨ'yɨ'ne' samɨŋɨ'nɨŋɨ' imɨxɨnarɨŋoɨ. Seyɨ'ne' e mepa nero naŋɨ'nɨ nɨwiro'na'yɨ', xopɨra'rɨ'nɨŋɨ' wiarɨŋoɨ. Ayɨna'nɨ sa apɨnɨ e'ɨ'rɨxɨnɨ.
45013001	A'ma' ayɨ' ayɨ' gapɨmanɨ'yo sɨmaŋwɨ'yo'nɨŋɨ' yea'yɨ' wurɨ'nɨ'ɨ'rɨxɨnɨ. Gapɨmanɨ' wi' nimo'nɨro'na' wigɨ' dɨŋɨ'yo da'nɨ imo'narɨgɨ'a'manɨ. Gorɨxoya' dɨŋɨ'yo da'nɨ imo'narɨgɨ'a'rɨnɨ. O xe oimo'nɨ'poyɨnɨrɨ sɨŋwɨ' wɨnarɨŋɨ'yɨ'nɨ gapɨmanɨ'yɨ' imo'narɨgɨ'a' eŋagɨ na'nɨ rarɨŋɨnɨ.
45013002	Ayɨna'nɨ gapɨmanɨ'yo a'ma' gɨyɨ' wiai'kianɨro nerɨ'na'yɨ', ayɨ' Gorɨxo “E oimo'nɨ'poyɨ.” yaiwiŋɨ'pɨ enɨ pɨ'rɨ' rakianɨro yarɨŋoɨ. A'ma' e e'ɨ'a'yɨ' rɨ'a' meaa'rɨnanɨro yarɨŋoɨ.
45013003	Ayɨ' rɨpɨ na'nɨ seararɨŋɨnɨ. Gorɨxo gapɨmanɨ' nimo'nɨro seameŋweagɨ'a'yɨ' naŋɨ' yarɨgɨ'a'yo eŋɨ' o'ɨ' wimɨxɨ'ɨ'rɨxɨnɨrɨ wimɨxɨŋɨ'manɨ. Sɨpi' yarɨgɨ'a'yo eŋɨ' o'ɨ' wimɨxɨ'ɨ'rɨxɨnɨrɨ wimɨxɨŋɨ'rɨnɨ. “Neameŋweagɨ'a'yɨ' na'nɨ wa'yɨ' mepa oemɨnɨ.” nɨseaimo'nɨrɨ'na'yɨ', naŋɨ'nɨ erɨ'ɨnɨ. E yarɨŋagɨ'a sɨŋwɨ' nɨseanɨrɨ'na'yɨ', yayɨ' seamepɨ'rɨ'a'rɨnɨ.
45013004	Seameŋweagɨ'a'yɨ' Gorɨxo seyɨ'ne' naŋɨ' seaii'ɨ'rɨxɨnɨrɨ wimɨxɨŋɨ' eŋagɨ na'nɨ seararɨŋɨnɨ. E nerɨ aiwɨ seyɨ'ne' sɨpi' nerɨ'na'yɨ', eŋɨ' o'ɨ' erɨ'ɨnɨ. Gapɨmanɨ'yɨ' kikiɨ'a' e'wanɨgɨnɨrɨ iwaŋɨ' ɨ'a' rɨxɨrɨŋoɨ? Oweoɨ, Gorɨxo sɨpi' ne'ra warɨgɨ'a'yɨ' re oyaiwi'poyɨnɨrɨ, “O nene na'nɨ wikɨ' wo'nɨŋagɨ na'nɨ gapɨmanɨ'yɨ' pɨrɨ' e rɨ'a neamamoarɨŋoɨ?” oyaiwi'poyɨnɨrɨ seameŋweagɨ'a'yɨ' sɨpi' yarɨgɨ'a'yo pɨrɨ' umamo'ɨ'rɨxɨnɨrɨ wimɨxɨŋɨ' eŋagɨ na'nɨ seararɨŋɨnɨ.
45013005	Ayɨna'nɨ nene ayo sɨmaŋwɨ'yo'nɨŋɨ' yea'yɨ' wurɨ'nɨ'wanɨgɨnɨ. “Pɨrɨ' mɨneamamopa epɨ'rɨ'a na'nɨnɨ sɨmaŋwɨ'yo'nɨŋɨ' yea'yɨ' wurɨ'nɨ'wanɨgɨnɨ.” marɨ'a'ɨ, “Nene wonɨ wonɨ negɨ' yarɨŋwa'pɨ na'nɨ nɨyaiwinɨrɨ'na' ‘Ayo sɨmaŋwɨ'yo'nɨŋɨ' nɨwurɨ'nɨrɨ'na', apa'nɨ yarɨŋwɨnɨ.’ yaiwianɨ'wa' na'nɨ enɨ sɨmaŋwɨ'yo'nɨŋɨ' yea'yɨ' wurɨ'nɨ'wanɨgɨnɨ.” seararɨŋɨnɨ.
45013006	“Apa'nɨ rɨ'a yarɨŋwɨnɨ?” yaiwianɨ'wa' na'nɨ enɨ gapɨmanɨ'yo nɨgwɨ' takisɨ' na'nɨ mɨnɨ wiarɨŋwa'rɨnɨ. Gorɨxo neameŋwea'ɨ'rɨxɨnɨrɨ wimɨxɨŋowa pi'ra'nɨŋɨ' neameŋweaanɨro na'nɨ anɨŋɨ' minɨ' yarɨŋagɨ'a na'nɨ seararɨŋɨnɨ.
45013007	Seameŋweagɨ'a' gɨyo pi' pi' mɨnɨ wipaxɨ' imo'nɨŋɨ'pɨ ananɨ mɨnɨ wi'ɨ'rɨxɨnɨ. Takisɨ' na'nɨ pi' pi' nɨgwɨ' wipɨ'rɨ'a na'nɨ imo'nɨgɨ'a'yo sa ananɨ mɨnɨ wi'ɨ'rɨxɨnɨ. Sɨmaŋwɨ'yo'nɨŋɨ' yea'yɨ' wurɨ'nɨpɨ'rɨ'a na'nɨ imo'nɨgɨ'a'yo e wurɨ'nɨ'ɨ'rɨxɨnɨ. We' i'kwiaŋwɨ'yo umepɨ'rɨ'a na'nɨ imo'nɨgɨ'a'yo e ume'ɨ'rɨxɨnɨ.
45013008	Seyɨ'ne' ɨ'wɨ' e'ɨ'a'pimɨ da'nɨ “Nɨgwɨ' neaiapeɨ.” searɨpaxɨ'yɨ'ne' mimo'nɨpa e'ɨ'rɨxɨnɨ. Apɨ mimo'nɨ' “Dɨŋɨ' sɨpi' neaiɨ.” searɨpaxɨ'pɨnɨ imo'nɨ'ɨ'rɨxɨnɨ. Pi' na'nɨ marɨ'a'ɨ, a'ma' wo wi'yo dɨŋɨ' sɨpi' nɨwirɨ'na' ŋwɨ' ikaxɨ' ea'nɨŋɨ'pɨ tɨ'nɨ xɨxenɨ yarɨŋɨ' eŋagɨ na'nɨ rarɨŋɨnɨ.
45013009	Bɨkwɨ'yo da'nɨ rɨpɨ rɨpɨ rɨnɨŋɨ'yɨ', “Mea'nɨgɨ'a'yɨ'ne' wi' tɨ'nɨ ɨ'wɨ' minɨpanɨ. Nɨwia'pɨ'nɨmearɨ a'ma' mɨpɨkipanɨ. Ɨ'wɨ' mɨmeapanɨ. Amɨpi' waya' na'nɨ sɨŋwɨ' ɨ'wɨ' mɨwɨnɨpanɨ.” apɨ apɨ rɨnɨŋɨ'yɨ' tɨ'nɨ sekaxɨ' a'mɨ bɨ enɨ rɨnɨŋɨ' eŋa'na'yɨ', nɨ'nɨ nawi'nɨ nɨkwierorɨ'na' sekaxɨ' na' bimɨnɨ, Jisaso “Jɨwanɨŋoxɨ na'nɨ dɨŋɨ' sɨpi' inarɨŋɨ'pa a'ma' wi'yo na'nɨ dɨŋɨ' sɨpi' wi'ɨrɨxɨnɨ.” rɨŋɨ'pimɨ ɨkwɨkwɨ'rɨ' inɨŋagɨ na'nɨ seararɨŋɨnɨ.
45013010	A'ma' wo womɨ nepa dɨŋɨ' sɨpi' nɨwirɨ'na' sɨpi' bɨ wiarɨŋɨ'manɨ. Ayɨna'nɨ “A'ma' wigɨ' wi'nɨyo dɨŋɨ' sɨpi' nɨwirɨ'na'yɨ', ŋwɨ' ikaxɨ' rɨnɨŋɨ'yɨ' tɨ'nɨ xɨxenɨ yarɨŋoɨ.” seararɨŋɨnɨ.
45013011	Rɨpɨ enɨ osearɨmɨnɨ. Agwɨ ri'na' nene ŋweaŋwa'i'na' na'nɨ seyɨ'ne' nɨjɨ'a' imo'nɨŋoɨ. Sɨ'a' Kiraiso nɨweapɨrɨ yea'yɨ' neayimɨxemeanɨ'a'yi nene dɨŋɨ' iwamɨ'o' wɨkwɨ'ro'a'na' na' jɨ'amɨ imo'nɨŋɨ'pa sɨnɨ e mimo'nɨŋagɨ na'nɨ sa' wegɨ'a'yɨ'ne' wia'pɨ'nɨmeapaxi'na' rɨxa ri'na'rɨnɨ.
45013012	Sɨ'a' nɨyiga nu'ɨsa'na' rɨxa wɨ'a' no'ki'a warɨŋɨ'pa sɨ'a' nene xwɨ'a' tɨ'yo ŋweanɨ'wa' na'nɨ imo'nɨŋɨ'yɨ' rɨxa no'ra warɨnɨ. Kiraiso weapɨnɨ'a na'nɨ aŋwɨ e imo'nɨŋagɨ na'nɨ a'ma' aikɨ' nɨrɨ'rɨrɨ tarɨgɨ'a'pa amɨpi' sɨpi' a'rɨ'wɨyi'na' yarɨgɨ'a'pɨ pɨ'nɨ wia'rɨrane a'ma' mɨxɨ' na'nɨ ikɨ'narɨgɨ'a'pa amɨpi' naŋɨ' ikwa'wɨyi'na' yarɨgɨ'a'pɨ ɨ'a' xɨrɨrane oyaneyɨ.
45013013	A'ma' ikwa'wɨyi'na' pi'ra'nɨŋɨ' yarɨgɨ'a'pa nerane'na' papɨkɨ' erane uyɨ'niɨ' erane mepa e'wanɨgɨnɨ. A'ma' wi' tɨ'nɨ ɨ'wɨ' inɨrane iyɨ' ede da'nɨ onarɨgɨ'a'pɨ monɨpa e'wanɨgɨnɨ. Xeanɨŋɨ' rɨnɨmerane sɨpi' dɨŋɨ' yaiwinɨrane mepa e'wanɨgɨnɨ.
45013014	E mepa nerane negɨ' A'mɨna' Jisasɨ Kiraiso wimo'narɨŋɨ'pɨ aikɨ'nɨŋɨ' nɨyi'nɨrane ɨ'wɨ' na'nɨ ɨ'eapa' neainarɨŋɨ'pɨ yanɨ na'nɨ wi' dɨŋɨ' mɨmopa e'wanɨgɨnɨ.
45014001	A'ma' Jisasomɨ dɨŋɨ' nɨwɨkwɨ'rorɨ'na' wigɨ' dɨŋɨ' samɨŋɨ' nɨwero ududɨ' nɨwinɨro “Apɨ nerɨ'na'yɨ', Gorɨxo negɨ' yarɨŋwa'pɨ na'nɨ yayɨ' enɨrɨ'enɨŋoɨ?” yaiwinarɨgɨ'a'yo seyɨ'ne' ananɨ umi'mɨnɨ'poyɨ. Ayɨ' tɨ'nɨ xwɨyɨ'a' xɨmɨxɨmɨ' inɨpɨ'rɨ na'nɨ umi'mɨnɨpɨ'rɨ na'nɨ mɨseararɨŋɨnɨ. Ŋaŋɨ'nɨ nero umi'mɨnɨpɨ'rɨ na'nɨ seararɨŋɨnɨ.
45014002	A'ma' Jisasomɨ dɨŋɨ' nɨwɨkwɨ'rorɨ'na' wigɨ' dɨŋɨ' eŋɨ' nea'nɨro wi' ududɨ' mɨwinɨpa nero “Apɨ nerɨ'na'yɨ', Gorɨxoya' sɨŋwɨ'yo da'nɨ ananɨ yarɨŋwɨnɨ.” yaiwinarɨgɨ'a'yɨ' pi' pi' reaxɨ' winɨ'ɨ'pɨ ananɨ narɨgɨ'a'rɨnɨ. A'ma' Jisasomɨ dɨŋɨ' nɨwɨkwɨ'rorɨ'na' wigɨ' dɨŋɨ' samɨŋɨ' wearɨgɨ'a'yɨ' naŋwɨ' mɨnɨ' aiwa'nɨ narɨgɨ'a'rɨnɨ.
45014003	A'ma' “Pi' pi' reaxɨ' winɨ'ɨ'pɨ ananɨ nɨpaxɨ'rɨnɨ.” nɨyaiwiro narɨgɨ'a'yɨ' a'ma' “Naŋwɨ' nɨnɨpaxɨ'manɨ.” nɨyaiwiro mɨnarɨgɨ'a'yo peayɨ' mɨwianɨpa oe'poyɨ. A'ma' naŋwɨ' mɨnarɨgɨ'a'yɨ' enɨ pi' pi' reaxɨ' winɨ'ɨ'pɨ ananɨ narɨgɨ'a'yo xwɨyɨ'a' numearɨro “Nɨpɨkwɨnɨ mɨyarɨŋoɨ.” murɨpa oe'poyɨ. Ayo Gorɨxo rɨxa umi'mɨnɨŋɨ' eŋagɨ na'nɨ rarɨŋɨnɨ.
45014004	Pi' pi' ananɨ narɨgɨ'a'yo xwɨyɨ'a' numearɨro “Nɨpɨkwɨnɨ mɨyarɨŋoɨ.” urarɨgɨ'a' gɨyɨ'ne' a'ma' woya' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yo xwɨyɨ'a' numearɨrane'na'yɨ', “Apa'nɨ yarɨŋwɨnɨ.” rɨseaimo'narɨnɨ? Oweoɨ, xwɨyɨ'a' numearɨrɨ'na' “Sɨpi' yarɨŋoɨ.” urɨrɨ numi'mɨnɨrɨ “Ananɨ yarɨŋoɨ.” urɨrɨ epaxo na' wonɨ wigɨ' bosɨworɨnɨ. Ayɨ' naŋwɨ' nɨnɨrɨ'na'ranɨ, mɨnɨpa nerɨ'na'ranɨ, wigɨ' bosɨwo —O A'mɨna' Gorɨxorɨnɨ. Oya' dɨŋɨ' tɨ'nɨ xɨ'omɨ dɨŋɨ' nɨwɨkwɨ'ro'a upaxɨ' eŋagɨ na'nɨ o ananɨ umi'mɨnɨnɨ'a'rɨnɨ.
45014005	A'ma' wi' “Sɨ'a' ayi wi' tɨ'nɨ xɨxenɨ mimo'nɨnɨ. Gorɨxoya' sɨŋwɨ'yo da'nɨ aya' tɨ'ŋɨ'yi rɨ'a imo'nɨnɨ?” yaiwiarɨgɨ'a'rɨnɨ. Wi' “Sɨ'a' wɨyi sea'yɨ e mimo'nɨ' nɨ'nɨ Gorɨxomɨ yayɨ' umeanɨ'wa' na'nɨ apa'nɨ rɨ'a imo'nɨnɨ?” yaiwiarɨgɨ'a'rɨnɨ. A'ma' ayɨ' ayɨ' “Sɨ'a' wɨyi sea'yɨ e imo'nɨŋɨ'ranɨ? Nɨ'nɨ axɨ'pɨ imo'nɨŋɨ'ranɨ?” nɨyaiwirɨ'na' “Nionɨ e rɨyaiwiarɨŋɨnɨ?” nɨyaiwirɨ ipɨmo'nɨ'ɨ'rɨxɨnɨ.
45014006	A'ma' “Sɨ'a' ayi sea'yɨ e imo'nɨŋɨ'yirɨ'anɨ?” nɨyaiwiro xɨ'darɨgɨ'a'yɨ' A'mɨna'o nene yarɨŋwa'pɨ na'nɨ yayɨ' owinɨnɨrɨ na'nɨ e yarɨgɨ'a'rɨnɨ. A'ma' pi' pi' reaxɨ' winɨ'ɨ'pɨ narɨgɨ'a'yɨ' enɨ A'mɨna'o nene yarɨŋwa'pɨ na'nɨ yayɨ' owinɨnɨrɨ na'nɨ narɨgɨ'a'rɨnɨ. Ayɨ' ananɨ nɨnɨro'na' wigɨ' narɨgɨ'a'pɨ na'nɨ A'mɨna'omɨ yayɨ' wiarɨgɨ'a' eŋagɨ na'nɨ rarɨŋɨnɨ. A'ma' naŋwɨ' mɨnarɨgɨ'a'yɨ' enɨ A'mɨna'o nene yarɨŋwa'pɨ na'nɨ yayɨ' owinɨnɨrɨ na'nɨ “Apɨ mɨnɨpa oyaneyɨ.” nɨyaiwiro xɨ'darɨgɨ'a'rɨnɨ. Ayɨ' enɨ wigɨ' narɨgɨ'a'pɨ na'nɨ Gorɨxomɨ yayɨ' wiarɨgɨ'a'rɨnɨ.
45014007	Ayɨ' rɨpɨ seararɨŋɨnɨ. Negɨ'yɨ' wo xɨ'omɨnɨ yayɨ' winɨnɨ na'nɨ sɨŋɨ' ŋweapaxɨ'manɨ. Xɨ'omɨnɨ yayɨ' winɨnɨ na'nɨ “Ope'mɨnɨ.” yaiwipaxɨ'manɨ.
45014008	Nene sɨnɨ sɨŋɨ' nɨŋwearɨ'na' ayɨ' A'mɨna'o nene yarɨŋwa'pɨ na'nɨ yayɨ' owinɨnɨrɨ yarɨŋwa'rɨnɨ. Pi' pi' nerɨ'na' A'mɨna'o yayɨ' owinɨnɨrɨ yarɨŋwa'rɨnɨ. Nɨperɨ'na' enɨ yayɨ' owinɨnɨrɨ pearɨŋwa'rɨnɨ. Ayɨna'nɨ nene nɨperɨ'na'ranɨ, sɨnɨ sɨŋɨ' nɨŋwearɨ'na'ranɨ, newanɨŋene yayɨ' inanɨ'wanɨrɨ me' sa A'mɨna'o yayɨ' winɨnɨ'a na'nɨ e'wanɨgɨnɨ.
45014009	Ayɨ' rɨpɨ na'nɨ seararɨŋɨnɨ. Kiraiso a'ma' pegɨ'a'yo tɨ'nɨ mɨpe' sɨnɨ sɨŋɨ' ŋweagɨ'a'yo tɨ'nɨ wigɨ' A'mɨna'o imo'nɨmɨ'a'nɨrɨ rɨxa nɨperɨ a'mɨ wia'pɨ'nɨmeaŋɨ' eŋagɨ na'nɨ seararɨŋɨnɨ.
45014010	Kiraiso a'ma' nɨyɨ'ya' A'mɨna'onɨ imo'nɨ'ɨmɨgɨnɨrɨ nɨperɨ wia'pɨ'nɨmeaŋɨ' ai' dɨŋɨ' samɨŋɨ' wegɨ'a'yɨ'ne' pi' na'nɨ segɨ' se'rɨxɨ'mea' dɨŋɨ' eŋɨ' ea'nɨŋɨ' tɨ'gɨ'a'yo xwɨyɨ'a' numearɨro “Sɨpi' yarɨŋoɨ.” urarɨŋoɨ? Dɨŋɨ' eŋɨ' ea'nɨŋɨ' tɨ'gɨ'a'yɨ'ne' enɨ pi' na'nɨ segɨ' se'rɨxɨ'mea' dɨŋɨ' samɨŋɨ' wegɨ'a'yo peayɨ' wianarɨŋoɨ? Gorɨxo a'ma' nɨyonɨ xwɨrɨxɨ' umenɨ'a'yi nɨnenenɨ neamenɨ'a' eŋagɨ na'nɨ seararɨŋɨnɨ.
45014011	Bɨkwɨ'yo da'nɨ re nɨrɨnɨrɨ ea'nɨnɨ, “A'mɨna'o re rɨŋɨ'rɨnɨ, ‘Anɨŋɨ' nonɨ' ŋweaŋa'onɨ, niɨwanɨŋonɨ imo'nɨŋa'pimɨ da'nɨ seararɨŋɨnɨ. A'ma' nɨ'nɨ Gorɨxonɨ na'nɨ xo'mɨŋɨ' nɨyɨkwiro'na' yayɨ' nɨnɨmero woa'kɨ'kɨ' nɨniro'na' “Nɨyonɨ na'nɨ A'mɨna'oxɨ, ayɨ' joxɨrɨnɨ.” nɨrɨpɨ'rɨ'a'rɨnɨ.’ A'mɨna'o e rɨŋɨ'rɨnɨ.” Bɨkwɨ'yo da'nɨ e nɨrɨnɨrɨ ea'nɨŋagɨ na'nɨ “A'ma' nɨnenenɨ xwɨrɨxɨ' neamenɨ'a'rɨnɨ.” seararɨŋɨnɨ.
45014012	Ayɨna'nɨ nene nɨjɨ'a' re imo'nɨŋwɨnɨ. Pi' pi' newanɨŋene eŋwa'pɨ na'nɨ Gorɨxo xwɨrɨxɨ' neamearɨ'na' “Ayɨ' apɨ na'nɨ e eŋwa'rɨnɨ. E eŋwa'rɨnɨ.” nura wanɨ'wa'rɨnɨ.
45014013	A'ma' nɨyonɨ xwɨrɨxɨ' umenɨ'o, ayɨ' Gorɨxo eŋagɨ na'nɨ Jisasomɨ dɨŋɨ' wɨkwɨ'roŋwae'ne xwɨyɨ'a' xɨxe nɨmearɨnɨrane “Nɨpɨkwɨnɨ mɨyarɨŋoɨ.” rɨnarɨŋwa'pɨ sɨnɨ mɨrɨnɨpa nerane dɨŋɨ' pi'ra'nɨŋɨ' re neyi'rorɨ e'wanɨgɨnɨ, “Negɨ' nɨrɨxɨ'mea' sɨpi' epɨ'rɨxɨnɨrɨ nikɨrɨpeaa'nɨpaxɨ' imo'nɨŋɨ'pɨranɨ, no'rea'mioapaxɨ' imo'nɨŋɨ'pɨranɨ, bɨ mɨwi'wapɨyipa e'wanɨgɨnɨ.” Dɨŋɨ' e neyi'rorɨ e'wanɨgɨnɨ.
45014014	Nionɨ A'mɨna' Jisaso tɨ'nɨ ika'rɨnɨŋa'pimɨ da'nɨ nɨjɨ'a' nimo'nɨrɨ dɨŋɨ' re nɨyaiwirɨ nipɨmo'nɨnɨ, “Pi' pi' a'ma' narɨgɨ'a'pɨ nɨnɨrɨ'na' bɨ piaxɨ' wea'nɨpaxɨ' menɨnɨ.” nɨyaiwirɨ nipɨmo'nɨnɨ. E nerɨŋɨ' ai' a'ma' “Apɨ nɨnɨrɨ'na' piaxɨ' nea'nɨpaxɨ'rɨ'anɨ?” yaiwiarɨgɨ'a' gɨyɨ' gɨyɨ' ayɨ'nɨ aiwa' apɨ piaxɨ' wea'nɨpaxɨ' imo'nɨnɨ.
45014015	Segɨ' dɨŋɨ' tɨ'nɨ “Apɨ ananɨ nɨpaxɨ'pɨrɨnɨ.” nɨyaiwiro nɨnɨro'na' wi'wapɨyarɨgɨ'a'pimɨ da'nɨ se'rɨxɨ'mea' axɨ'pɨ nema'na' “Sɨpi' imo'nɨŋɨ'pɨ nɨ'a'onɨrɨ'anɨ?” nɨyaiwirɨ xwɨrɨ'a' nikɨxe'nɨrɨ'na'yɨ', “Ayo sɨnɨ dɨŋɨ' sɨpi' nɨwirane pi'ra'nɨŋɨ' umearɨŋwɨnɨ.” rɨseaimo'narɨnɨ? Kiraiso yea'yɨ' uyimɨxemea'mɨ'a'nɨrɨ upeiŋɨ' eŋagɨ na'nɨ se'rɨxɨ'mea'yo segɨ' narɨgɨ'a'pimɨ da'nɨ xwɨrɨ'a' mɨwikɨxepanɨ.
45014016	Ayɨna'nɨ segɨ' “Ananɨ nɨpaxɨ'pɨrɨnɨ.” nɨyaiwirɨ narɨgɨ'a'pimɨ se'rɨxɨ'mea' wi' nɨseaxɨ'dɨro axɨ'pɨ nerɨŋɨ'pimɨ da'nɨ piaxɨ' nɨwea'nɨrɨ'na'yɨ', a'ma' wi' segɨ' yarɨgɨ'a'pɨ na'nɨ “Ayɨ' sɨpi' imo'nɨŋɨ'pɨ yarɨŋoɨ.” rɨpɨ'rɨxɨnɨrɨ apɨ e mepanɨ.
45014017	Ayɨ' rɨpɨ na'nɨ seararɨŋɨnɨ. Gorɨxo, xwioxɨ'yo pa'wianɨ'wa'omɨ i'nɨmɨ nɨwurɨ'nɨrane'na' ayɨ' xwɨyɨ'a' iniɨgɨ' tɨ'nɨ aiwa' tɨ'nɨ na'nɨ “Apɨ nɨpaxɨ'rɨnɨ. Apɨ mɨnɨpaxɨ'rɨnɨ.” ranɨ'wa' na'nɨ i'nɨmɨ wurɨ'narɨŋwa'manɨ. Ayɨ' we' ro'nɨŋɨ' imo'nɨŋɨ'pɨ xɨ'dɨrane a'ma' tɨ'nɨ pɨyɨ'a' wɨ'rɨnɨrane kwi'yɨ' Gorɨxoya'pimɨ da'nɨ dɨŋɨ' niɨ'a' neainɨrɨ yanɨ'wa' na'nɨ i'nɨmɨ wurɨ'narɨŋwa'rɨnɨ.
45014018	A'ma' e nero Kiraisomɨ xɨ'darɨgɨ'a' gɨyɨ' gɨyɨ' Gorɨxo “Ayɨ' apa'nɨ yarɨŋoɨ.” yaiwirɨ a'ma' “Ayɨ' mɨmɨwia'ro' xɨxenɨ yarɨŋoɨ.” rɨro yarɨgɨ'a'yɨ' eŋagɨ na'nɨ rarɨŋɨnɨ.
45014019	Ayɨna'nɨ “Nene yarɨŋwa'pimɨ da'nɨ a'ma' nɨwayɨro'nɨro ŋwearo wigɨ' dɨŋɨ' wɨkwɨ'roarɨgɨ'a'pɨ yo'ɨ' imo'nɨro epaxɨ' imo'nɨŋɨ'pɨnɨ oyaneyɨ.” nɨyaiwiro xai'wɨ' ɨ'a' xɨrɨ'ɨ'rɨxɨnɨ.
45014020	Aiwa' segɨ'yɨ' wi' “Ŋwɨ'a'rɨnɨ.” yaiwiarɨgɨ'a'pɨ nɨnɨrɨŋɨ'pimɨ da'nɨ Gorɨxo emɨnɨrɨ yarɨŋɨ'pɨ mɨpɨneamo'nɨŋɨ' oyaneyɨ. Pi' pi' a'ma' narɨgɨ'a'pɨ Gorɨxoya' sɨŋwɨ'yo da'nɨ ananɨ nɨpaxɨ' imo'nɨŋagɨ ai' a'ma' bɨ nɨnɨrɨ wi'yo o'rea'mioanɨrɨ wimɨxa'na' ayɨ' sɨpi' yarɨnɨ.
45014021	Naŋwɨ' nɨnɨrɨ'na'ranɨ, iniɨgɨ' wainɨ' nɨnɨrɨ'na'ranɨ, pi' pi' nerɨ'na' apimɨ da'nɨ segɨ' se'rɨxɨ'mea' o'rea'mioapaxɨ' imo'nɨŋɨ'pɨ mepa nero'na'yɨ', ayɨ' naŋɨ' yarɨŋoɨ.
45014022	Seyɨ'ne' woxɨnɨ woxɨnɨ Gorɨxo sɨŋwɨ' ranɨŋe da'nɨ “Iniɨgɨ' wainɨ' tɨ'nɨ naŋwɨ' tɨ'nɨ na'nɨ emɨ'a'pɨ na'nɨ e ipɨ rɨyaiwiŋɨnɨ?” nɨyaiwiro ipɨmo'nɨ'ɨ'rɨxɨnɨ. A'ma' iniɨgɨ' wainɨ' tɨ'nɨ naŋwɨ' tɨ'nɨ na'nɨ dɨŋɨ' nɨyaikiro'ma'na' “E nerɨ'na' ayɨ' ananɨrɨnɨ.” yaiwinarɨgɨ'a'pɨnɨ xɨ'darɨgɨ'a'yɨ' wigɨ' dɨŋɨ'pɨ “Nionɨ sɨpi'nɨ yarɨŋɨnɨ.” mɨyaiwinɨpa yarɨŋagɨ'a na'nɨ yayɨ' winarɨŋɨ'rɨnɨ.
45014023	E nerɨ aiwɨ a'ma' wigɨ' dɨŋɨ' tɨ'nɨ “Nionɨ apɨ nɨnɨrɨ'na' Gorɨxoya' sɨŋwɨ'yo da'nɨ nɨpɨkwɨnɨ mimo'nɨŋa'na' rɨ'a narɨŋɨnɨ?” yaiwinarɨgɨ'a'pɨ nɨwiai'ki'nɨrɨ nerɨ'na'yɨ', wigɨ' dɨŋɨ'yo da'nɨ “Sɨpi' rɨ'a yarɨŋɨnɨ?” yaiwinarɨgɨ'a'rɨnɨ. Ayɨ' “E nerɨ'na' apa'nɨrɨnɨ.” yaiwinarɨgɨ'a'pɨ tɨ'nɨ xɨxenɨ me' nɨwiai'ki'nɨrɨ na'nɨ wigɨ' dɨŋɨ'pimɨ da'nɨ “Nionɨ sɨpi'nɨ yarɨŋɨnɨ.” yaiwinarɨgɨ'a' eŋagɨ na'nɨ rarɨŋɨnɨ. “Gorɨxoya' sɨŋwɨ'yo da'nɨ ayɨ' e ananɨ epaxenerɨnɨ.” mɨyaiwinɨ' eŋɨ'pɨ arɨ'ki' nerɨ'na'yɨ', ayɨ' ɨ'wɨ' yarɨŋoɨ.
45015001	Nene Jisasomɨ dɨŋɨ' nɨwɨkwɨ'rorane'na' dɨŋɨ' eŋɨ' ea'nɨŋɨ' tɨ'ŋwae'ne negɨ' neaimo'narɨŋɨ'pɨ na'nɨnɨ mɨxɨ'dɨnɨ' re yaiwi'wanɨgɨnɨ, “A'ma' Jisasomɨ dɨŋɨ' nɨwɨkwɨ'roro ai' wigɨ' dɨŋɨ' samɨŋɨ' wegɨ'a'yɨ' amɨpi' Gorɨxoya' sɨŋwɨ'yo da'nɨ ananɨ epaxɨ' imo'nɨŋɨ'pɨ na'nɨ ududɨ' nero ‘Nepa e epaxɨ'manɨ.’ nɨyaiwiro xɨ'darɨgɨ'a'yɨ'rɨ'anɨ?” nɨwiaiwima'na' nɨyunɨrane e'wanɨgɨnɨ.
45015002	E nerane'na' nene dɨŋɨ' samɨŋɨ' wegɨ'a'yo naŋɨ' wiiarɨŋwa'pimɨ da'nɨ sɨ'kɨ'kɨ' oomɨxaneyɨnɨrɨ wigɨ' yayɨ' winɨpaxɨ' imo'nɨŋɨ'pimɨ xɨ'dɨ'wanɨgɨnɨ.
45015003	Ayɨ' rɨpɨ na'nɨ seararɨŋɨnɨ. Kiraiso ai' xegɨ' wimo'narɨŋɨ'pimɨnɨ mɨxɨ'dɨnɨ' xɨ'o Gorɨxomɨ urɨŋɨ'pɨ na'nɨ Bɨkwɨ'yo re nɨrɨnɨrɨ ea'nɨŋɨ'pa, “A'ma' joxɨ ikayɨ'wɨ' rɨmeararɨgɨ'a'pɨ ayɨ' nionɨ enɨ nɨrɨ'a'rɨnɨ.” Bɨkwɨ'yo da'nɨ apɨ nɨrɨnɨrɨ ea'nɨŋɨ'pa Gorɨxo wimo'narɨŋɨ'pimɨnɨ xɨ'dɨŋɨ' eŋagɨ na'nɨ re seararɨŋɨnɨ, “Negɨ' neaimo'narɨŋɨ'pimɨ mɨxɨ'dɨnɨ' dɨŋɨ' samɨŋɨ' wegɨ'a'yɨ' wimo'narɨŋɨ'pimɨ xɨ'dɨ'wanɨgɨnɨ.” seararɨŋɨnɨ.
45015004	Xwɨyɨ'a' eŋi'na' Bɨkwɨ'yo nɨrɨrɨ eagɨ'a' gɨyɨ' gɨyɨ' nene ɨ'a' nɨrorane'na' e'wapɨ'nɨ'wanɨgɨnɨrɨ eagɨ'a'rɨnɨ. Ɨ'a' nɨrorane'na' anɨŋɨ' minɨ' xɨ'dɨpaxɨ' imo'nɨrane dɨŋɨ' sɨxɨ' i'nɨrane eŋwa'pimɨ da'nɨ dɨŋɨ' Gorɨxo neaiinɨ'a'pɨ na'nɨ ikwɨ'mo'ɨ'rɨxɨnɨrɨ eagɨ'a'rɨnɨ.
45015005	“Gorɨxo —O a'ma' dɨŋɨ' sɨxɨ' i'nɨro xɨ'omɨ anɨŋɨ' minɨ' xɨ'dɨro epɨ'rɨ na'nɨ ananɨ wimɨxarɨŋorɨnɨ. O seyɨ'ne' ‘Kiraisɨ Jisaso eŋɨ'pa nerane oxɨ'daneyɨ.’ nɨyaiwiro'na' dɨŋɨ' axɨ'pɨnɨ xɨrɨro nawi'nɨ nimo'nɨma'na' pi'ra'nɨŋɨ' ŋwearo e'ɨ'rɨxɨnɨrɨ seaimɨxɨ'wɨnɨgɨnɨ.” nimo'narɨnɨ.
45015006	“Seyɨ'ne' dɨŋɨ' axɨ'pɨnɨ tɨ'gɨ'a'yɨ'ne' nimo'nɨro na'nɨ maŋɨ' na' ba'mɨ da'nɨ'nɨŋɨ' nɨrɨro omɨ —O negɨ' A'mɨna' Jisasɨ Kiraisomɨ xanorɨnɨ. Omɨ sea'yɨ e ume'ɨ'rɨxɨnɨrɨ e seaimɨxɨ'wɨnɨgɨnɨ.” seararɨŋɨnɨ.
45015007	Ayɨna'nɨ Kiraisomɨ dɨŋɨ' wɨkwɨ'roarɨŋwae'ne yarɨŋwa'pimɨ da'nɨ a'ma' Gorɨxomɨ sea'yɨ e umepɨ'rɨ'a na'nɨ “Kiraiso neami'mɨnɨŋɨ'pa negɨ' wi'nɨyo enɨ oumi'mɨnaneyɨ.” nɨyaiwirane xɨxe mi'mɨnɨ'wanɨgɨnɨ.
45015008	Nionɨ seararɨŋa'pɨ, ayɨ' rɨpɨrɨnɨ. Kiraiso “Gorɨxo dɨŋɨ' uŋwɨra'rɨpaxɨ' imo'nɨŋorɨ'anɨ?” yaiwinɨrane “Arɨ'owamɨ Gorɨxo wigɨ' sɨ'mɨmaŋɨ'yo da'nɨ ‘Nɨseaiimɨ'a'rɨnɨ.’ re'roa'rɨŋɨ'pɨ xɨxenɨ neaiiŋɨ'rɨ'anɨ?” yaiwinɨrane yanɨ'wa' na'nɨ xɨ'o iyɨ' sɨ'mɨ' sɨ'o' wa'kwi'nɨŋwae'neya' ino'ki'nɨŋɨ' nimo'nɨrɨ arɨra' neaiŋɨ'rɨnɨ.
45015009	Judayene arɨra' neaiŋɨ'nɨ marɨ'a'ɨ, e'ma'yɨ' enɨ Gorɨxo wa' nɨwianɨrɨ wiŋɨ' eŋagɨ na'nɨ xɨ'omɨ yayɨ' ume'ɨ'rɨxɨnɨrɨ ayo enɨ Kiraiso arɨra' wiŋɨ'rɨnɨ. E'ma'yɨ' na'nɨ nionɨ seararɨŋa'pɨ Bɨkwɨ'yo nɨrɨnɨrɨ ea'nɨŋɨ' tɨyɨ' tɨ'nɨ xɨxenɨ imo'nɨŋagɨ na'nɨ seararɨŋɨnɨ. Wi' e ayɨ' re nɨrɨnɨrɨ ea'nɨnɨ, “Ayɨna'nɨ a'ma' e'ma'yɨ' arɨ'a' egɨ'e da'nɨ Gorɨxoxɨ na'nɨ woa'kɨ'kɨ' wirɨ dɨxɨ' yoɨ' nɨrɨrɨ'na' soŋɨ'yo da'nɨ rɨrɨ emɨ'a'rɨnɨ.” nɨrɨnɨrɨ ea'nɨnɨ.
45015010	A'mɨ wi' e enɨ re nɨrɨnɨrɨ ea'nɨnɨ, “E'ma'yɨ'ne' Gorɨxo xegɨ' Judayɨ' tɨ'nɨ yayɨ' e'ɨ'rɨxɨnɨ.” nɨrɨnɨrɨ ea'nɨnɨ.
45015011	A'mɨ wi' e enɨ re nɨrɨnɨrɨ ea'nɨnɨ, “E'ma'yɨ'ne' nɨyɨ'ne'nɨ A'mɨna'omɨ yayɨ' ume'ɨ'rɨxɨnɨ. A'ma' nɨmɨnɨ ŋweagɨ'a'yɨ' nɨ'nɨ yayɨ' ume'ɨ'rɨxɨnɨ.” nɨrɨnɨrɨ ea'nɨnɨ.
45015012	A'mɨ wɨ'a' ro'kiamoagɨ' Aisaiao nɨrɨrɨ eaŋɨ'pimɨ enɨ re nɨrɨnɨrɨ ea'nɨnɨ, “Xia'wo Jesioya' piaxɨ'yo da'nɨ wo niwiarorɨ'na' mɨxɨ' ina'yɨ' nimo'nɨrɨ e'ma'yo umeŋweanɨ'a'rɨnɨ. E'ma'yɨ' dɨŋɨ' ‘Pi'ra'nɨŋɨ' neaiinɨ'o, ayɨ' orɨ'anɨ?’ nɨyaiwiro wikwɨ'mopɨ'rɨ'a'rɨnɨ.” nɨrɨnɨrɨ ea'nɨŋagɨ na'nɨ seararɨŋɨnɨ.
45015013	“Gorɨxo —O a'ma' dɨŋɨ' ‘O naŋɨ' e neaiinɨ'a'rɨ'anɨ?’ nɨyaiwiro wikwɨ'moarɨgɨ'a'pɨ na'nɨ wimɨxarɨŋorɨnɨ. O seyɨ'ne' xɨ'omɨ dɨŋɨ' nɨwɨkwɨ'rorɨ'na' dɨŋɨ' niɨ'a' seainɨrɨ nɨwayɨro'nɨro ŋwearo epɨ'rɨ'a na'nɨ xwapɨ' aya' wi' seaii'wɨnɨgɨnɨ.” nimo'narɨnɨ. Seyɨ'ne' eŋɨ' ea'nɨŋɨ' oya' kwi'yɨ'pɨ eŋɨ' sɨxɨ' seaea'mɨxɨŋɨ'pimɨ da'nɨ “Gorɨxo e neaiinɨ'a'rɨ'anɨ?” nɨyaiwiro dɨŋɨ' nɨwikwɨ'morɨ'na' aya' wi' wikwɨ'mo'ɨ'rɨxɨnɨrɨ “Gorɨxo apɨ seaii'wɨnɨgɨnɨ.” nimo'narɨnɨ.
45015014	Gɨ' nɨrɨxɨ'mea'yɨ'ne', nionɨ enɨ seyɨ'ne' na'nɨ dɨŋɨ' re nɨseaiaiwirɨ nipɨmo'nɨnɨ, “Ayɨ' wigɨ' wi'nɨyo naŋɨ' wiipaxɨ' imo'nɨŋɨ'pɨ na'nɨ nɨjɨ'a' imo'nɨro wiwɨnɨ xɨxe e'wapɨ'nɨpaxɨ' imo'nɨro egɨ'a'yɨ' eŋagɨ na'nɨ wi'nɨyo naŋɨ' imo'nɨŋɨ'pɨ onɨmia'pɨ bɨ mɨwii' xwapɨ' aya' wi' nɨwiia warɨgɨ'a'rɨnɨ.” nɨseaiaiwirɨ nipɨmo'nɨnɨ.
45015015	E nɨsearɨrɨ ai' seyɨ'ne' xwɨyɨ'a' bɨ bɨ dɨŋɨ' seaimo'mɨ na'nɨ payɨ' rɨna nea'a nurɨ'na' aya' igigɨ' me' nɨrɨrɨ ea'a'rɨnɨ. Ayɨ' rɨpɨ na'nɨrɨnɨ. Gorɨxo wa' nɨnɨwianɨrɨ
45015016	Kiraisɨ Jisaso na'nɨ e'ma'yo wa'ɨ' urɨ'wɨnɨgɨnɨrɨ nɨrɨ'peaŋɨ'rɨnɨ. E'ma'yɨ' xegɨ' kwi'yɨ' a'ma' xɨ'oya' wimɨxarɨŋɨ'pimɨ da'nɨ aiwa' peaxɨ' tɨnɨŋɨ' Gorɨxo wimo'narɨŋɨ'pɨ'nɨŋɨ' oimo'nɨ'poyɨnɨrɨ nionɨ a'ma' apaxɨ'pa' nimo'nɨrɨ yarɨgɨ'a'nɨŋɨ' nerɨ'na' xwɨyɨ'a' Gorɨxo tɨ'a'mɨnɨ imo'nɨŋɨ' yayɨ' neainɨpaxɨ' imo'nɨŋɨ'pɨ wa'ɨ' urarɨŋa'rɨnɨ.
45015017	Ayɨna'nɨ Kiraisɨ Jisaso tɨ'nɨ ika'rɨnɨŋa'onɨ eŋagɨ na'nɨ Gorɨxomɨ nuxɨ'dɨrɨ'na' yarɨŋa'pɨ na'nɨ mɨxɨ' meakɨ'nɨnɨpaxɨ'rɨnɨ.
45015018	Nionɨ sea'yɨ e nika'rɨnɨrɨ amɨpi' wi' na'nɨ mɨrɨ' sa Kiraiso nionɨ yarɨŋa'pimɨ da'nɨ eŋɨ'pɨ na'nɨnɨ orɨmɨnɨ. Nionɨ e'ma'yɨ' tɨ'ŋɨ'mɨnɨ wa'ɨ' urɨrɨ Gorɨxoya' kwi'yɨ'pɨ eŋɨ' ni'mɨxɨŋɨ'pimɨ da'nɨ emɨmɨ' tɨ'nɨ aya' rɨwamo'nɨpaxɨ' imo'nɨŋɨ'pɨ tɨ'nɨ wi'wapɨyirɨ yarɨ'na' ayɨ' arɨ'a' nɨniro na'nɨ Jisasomɨ dɨŋɨ' wɨkwɨ'rogɨ'a'rɨnɨ. Ayɨna'nɨ iwamɨ'o' Jerusaremɨ da'nɨ ne'ra neme'ɨsa'na' Iririkamɨ pɨropenɨsɨ' tɨ'ŋɨ' e na'nɨ amɨ amɨ nemerɨ'na' xwɨyɨ'a' Kiraiso na'nɨ yayɨ' neainɨpaxɨ'pɨ nɨmɨnɨ ɨ'a' mea'rɨŋanigɨnɨ.
45015019	Nionɨ sea'yɨ e nika'rɨnɨrɨ amɨpi' wi' na'nɨ mɨrɨ' sa Kiraiso nionɨ yarɨŋa'pimɨ da'nɨ eŋɨ'pɨ na'nɨnɨ orɨmɨnɨ. Nionɨ e'ma'yɨ' tɨ'ŋɨ'mɨnɨ wa'ɨ' urɨrɨ Gorɨxoya' kwi'yɨ'pɨ eŋɨ' ni'mɨxɨŋɨ'pimɨ da'nɨ emɨmɨ' tɨ'nɨ aya' rɨwamo'nɨpaxɨ' imo'nɨŋɨ'pɨ tɨ'nɨ wi'wapɨyirɨ yarɨ'na' ayɨ' arɨ'a' nɨniro na'nɨ Jisasomɨ dɨŋɨ' wɨkwɨ'rogɨ'a'rɨnɨ. Ayɨna'nɨ iwamɨ'o' Jerusaremɨ da'nɨ ne'ra neme'ɨsa'na' Iririkamɨ pɨropenɨsɨ' tɨ'ŋɨ' e na'nɨ amɨ amɨ nemerɨ'na' xwɨyɨ'a' Kiraiso na'nɨ yayɨ' neainɨpaxɨ'pɨ nɨmɨnɨ ɨ'a' mea'rɨŋanigɨnɨ.
45015020	Apɨ e nerɨ'na' “Kiraiso na'nɨ nɨjɨ'a' imo'nɨgɨ'a'mɨ ourɨmemɨnɨ.” mɨnimo'nɨ' “Majɨ'a' imo'nɨgɨ'a'mɨ ourɨmemɨnɨ.” nɨyaiwirɨ e eŋa'rɨnɨ. “A'ma' wo sɨ'ŋa' aŋɨ' na'nɨ xa'mɨ tɨwayɨroŋɨ'yo omɨrɨmɨnɨ.” mɨnimo'nɨŋɨ' eŋagɨ na'nɨ e eŋa'rɨnɨ.
45015021	“Majɨ'a' imo'nɨgɨ'a'mɨ ourɨmemɨnɨ.” nɨnimo'nɨrɨ eŋa'pɨ Bɨkwɨ'yo re nɨrɨnɨrɨ ea'nɨŋɨ'pɨ tɨ'nɨ xɨxenɨ imo'nɨnɨ, “A'ma' o na'nɨ sɨnɨ mure'mea'nɨŋɨ'yɨ' sɨŋwɨ' wɨnɨpɨ'rɨ'a'rɨnɨ. O na'nɨ xwɨyɨ'a' arɨ'a' mɨwigɨ'a'yɨ' nɨjɨ'a' imo'nɨpɨ'rɨ'a'rɨnɨ.” E nɨrɨnɨrɨ ea'nɨŋɨ'pɨ tɨ'nɨ nionɨ eŋa'pɨ tɨ'nɨ xɨxenɨ imo'nɨnɨ.
45015022	Ayɨna'nɨ seyɨ'ne' tɨ'a'mɨnɨ obɨmɨnɨrɨ xwapɨ' aya' wi' nɨnimo'nɨrɨ ai' e eŋa'pɨ a'xeŋwarɨ' nɨniga warɨŋagɨ na'nɨ wi' nɨbɨpaxɨ' nimo'nɨŋɨ'manɨ.
45015023	E nerɨ ai' nionɨ tɨ'a' rɨ'mɨnɨ wi' e sɨnɨ urɨmepaxɨ' mimo'nɨpa erɨ xwiogwɨ' obaxɨ' nɨmu'roarɨ'na' enɨ a'mɨ a'mɨ “Romɨyɨ' tɨ'a'mɨnɨ u'ɨmɨgɨnɨ.” nimo'nayirɨ eŋɨ' eŋagɨ na'nɨ
45015024	nionɨ “Sɨpenɨ pɨropenɨsɨ'yo na'nɨ nurɨ'na' seyɨ'ne' enɨ sɨŋwɨ' nɨseaga seamu'ro'ɨmɨgɨnɨ.” nimo'narɨnɨ. “Seyɨ'ne' tɨ'nɨ xwɨyɨ'a' nɨseaŋwaxa seamu'roarɨ'na' gɨ' dɨŋɨ' bɨ yayɨ' oninɨnɨrɨ o'ɨ' e na'nɨ aiwa' bɨ niapowa'rɨ'ɨ'rɨxɨnɨ.” nimo'narɨnɨ.
45015025	“E e'ɨmɨgɨnɨ.” nɨnimo'nɨrɨ ai' anɨgwɨ a'ma' Gorɨxoya' imo'nɨgɨ'a' Jerusaremɨ ŋweagɨ'a'yo arɨra' wimɨnɨrɨ e na'nɨ warɨŋɨnɨ.
45015026	A'ma' Gorɨxoya' imo'nɨgɨ'a' Masedonia pɨropenɨsɨ'yo tɨ'nɨ Gɨrikɨ pɨropenɨsɨ'yo tɨ'nɨ ŋweagɨ'a'yɨ', ayɨ' a'ma' Gorɨxoya' Jerusaremɨyo ŋweagɨ'a' dɨ'wɨ' ikeamo'narɨgɨ'a'yo arɨra' wi'wanɨgɨnɨrɨ rau'roaa'rɨnɨgɨ'a' eŋagɨ na'nɨ nionɨ nɨgwɨ' apɨ nɨmea'mɨ e na'nɨ warɨŋɨnɨ.
45015027	Wiwanɨŋɨ'yɨ' wigɨ' dɨŋɨ' tɨ'nɨ yayɨ' nero “E e'wanɨgɨnɨ.” rɨnɨgɨ'awixɨnɨ. E nerɨ ai' “E'ma'yɨ' ayo arɨra' mɨwipaxɨ' imo'nɨgɨ'a'yɨ'rɨnɨ.” rɨseaimo'narɨnɨ? Oweoɨ, Judayɨ' Jisasomɨ dɨŋɨ' wɨkwɨ'rogɨ'a'yo da'nɨ e'ma'yɨ' xwɨyɨ'a' yayɨ' neainarɨŋɨ'pɨ arɨ'a' nɨwiro dɨŋɨ' nɨwɨkwɨ'rorɨ'na' kwi'yɨ' tɨ'gɨ'a'yɨ' nimo'nɨro na'nɨ wiwanɨŋɨ'yɨ' enɨ ayo wigɨ' amɨpi' bɨ tɨ'nɨ arɨra' wipaxɨ' eŋagɨ na'nɨ rarɨŋɨnɨ.
45015028	Ayɨna'nɨ wigɨ' rau'roaa'rɨnɨgɨ'a'pɨ nɨmea'a nurɨ mɨnɨ nɨwirɨ “E nɨre'morɨ'na' e'ɨmɨgɨnɨ.” nimo'narɨŋɨ'pɨ nɨpɨnɨ nɨya'rɨmonɨ Sɨpenɨ pɨropenɨsɨ'yo na'nɨ nurɨ'na' seyɨ'ne' tɨ'ŋimanɨ seamu'ro'mɨ'a'rɨnɨ.
45015029	Nionɨ re nɨyaiwirɨ nɨjɨ'a' imo'nɨŋɨnɨ, “Seyɨ'ne' tɨ'ŋɨ'mɨnɨ nɨbɨrɨ seai'mea'a'na' Kiraiso naŋɨ' nɨneaiirɨ'na' bɨ onɨmia'pɨ mɨneaiinɨ' aya' wi' neaiinɨ'a'rɨnɨ.” nɨyaiwirɨ nɨjɨ'a' imo'nɨŋɨnɨ.
45015030	Gɨ' nɨrɨxɨ'mea'yɨ'ne', anɨgwɨ eŋɨ' rɨre'mɨxɨ' bɨ rɨpɨ oseaimɨnɨ. Seyɨ'ne' negɨ' A'mɨna' Jisasɨ Kiraiso na'nɨ dɨŋɨ' moro negɨ' nɨrɨxɨ'mea' na'nɨ dɨŋɨ' sɨpi' wianɨ'wa' na'nɨ kwi'yɨ'pimɨ da'nɨ imo'nɨŋwa'pɨ na'nɨ dɨŋɨ' moro nero Poronɨ tɨ'nɨ nawi'nɨ gwɨ' nɨmo'nɨro nionɨ na'nɨ anɨŋɨ' minɨ' Gorɨxomɨ rɨxɨŋɨ' nurɨyi'ɨ'rɨxɨnɨ.
45015031	Nionɨ Gorɨxo nɨwimo'nɨrɨŋɨ'pimɨ da'nɨ seyɨ'ne' tɨ'a'mɨnɨ yayɨ' tɨ'nɨ nɨbɨrɨ seyɨ'ne' tɨ'nɨ xwɨyɨ'a' nɨŋwearɨŋɨ'pimɨ da'nɨ dɨŋɨ' sɨxɨ' i'nɨmɨ'a na'nɨ rɨxɨŋɨ' re nurɨyi'ɨ'rɨxɨnɨ, “Judia pɨropenɨsɨ'yo ŋweagɨ'a' xwɨyɨ'a' yayɨ' neainarɨŋɨ'pɨ arɨ'a' mɨwi' wiai'kiarɨgɨ'a'yɨ' omɨ wi'ɨ'a'pimɨ da'nɨ e'ɨ' umi'neɨ.” nurɨyi'ɨ'rɨxɨnɨ. Nionɨ Jerusaremɨ nɨre'morɨ'na' enɨ a'ma' Gorɨxoya' e ŋweagɨ'a'yɨ' arɨra' nionɨ wimɨ'a'pɨ na'nɨ yayɨ' winɨ'wɨnɨgɨnɨrɨ Gorɨxomɨ rɨxɨŋɨ' nurɨyi'ɨ'rɨxɨnɨ.
45015032	Nionɨ Gorɨxo nɨwimo'nɨrɨŋɨ'pimɨ da'nɨ seyɨ'ne' tɨ'a'mɨnɨ yayɨ' tɨ'nɨ nɨbɨrɨ seyɨ'ne' tɨ'nɨ xwɨyɨ'a' nɨŋwearɨŋɨ'pimɨ da'nɨ dɨŋɨ' sɨxɨ' i'nɨmɨ'a na'nɨ rɨxɨŋɨ' re nurɨyi'ɨ'rɨxɨnɨ, “Judia pɨropenɨsɨ'yo ŋweagɨ'a' xwɨyɨ'a' yayɨ' neainarɨŋɨ'pɨ arɨ'a' mɨwi' wiai'kiarɨgɨ'a'yɨ' omɨ wi'ɨ'a'pimɨ da'nɨ e'ɨ' umi'neɨ.” nurɨyi'ɨ'rɨxɨnɨ. Nionɨ Jerusaremɨ nɨre'morɨ'na' enɨ a'ma' Gorɨxoya' e ŋweagɨ'a'yɨ' arɨra' nionɨ wimɨ'a'pɨ na'nɨ yayɨ' winɨ'wɨnɨgɨnɨrɨ Gorɨxomɨ rɨxɨŋɨ' nurɨyi'ɨ'rɨxɨnɨ.
45015033	Gorɨxo —O ananɨ a'ma' nɨwayɨro'nɨro ŋweapɨ'rɨ na'nɨ wimɨxarɨŋorɨnɨ. O seyɨ'ne' dɨŋɨ' seakɨkayo'wɨnɨgɨnɨ. “Apɨ e e'wɨnɨgɨnɨ.” nimo'narɨnɨ.
45016001	Nionɨ negɨ' nɨrɨxɨ'mea'i' Pibi'yɨ rɨnɨŋi' —I' Jisasoya' sɨyikɨ' imo'nɨgɨ'a' Segɨria ŋweagɨ'a'yo saŋɨ' wurɨ'naroarɨŋɨ' wi'rɨnɨ. “I' apɨxɨ' awiaxɨ' wi'rɨnɨ.” seararɨŋɨnɨ.
45016002	I' seyɨ'ne' tɨ'a'mɨnɨ nɨbɨrɨ'na' seyɨ'ne' “I' enɨ A'mɨna'o tɨ'nɨ ika'rɨnɨŋɨ' wi'rɨ'anɨ?” nɨyaiwiro umi'mɨnɨ'ɨ'rɨxɨnɨ. E nerɨ'na' u'rapi' mɨwi' a'ma' Gorɨxoya' imo'nɨgɨ'a' wigɨ' wi'nɨyo umi'mɨnɨpaxɨ' imo'nɨŋɨ'pa axɨ'pɨ numi'mɨnɨro pi' pi' na'nɨ ikeamo'nɨ'agɨ nɨwɨnɨro'na' arɨra' wi'ɨ'rɨxɨnɨ. Ayɨ' rɨpɨ na'nɨrɨnɨ. I' a'ma' aya' wi'yo arɨra' wirɨ nionɨ enɨ arɨra' nirɨ yarɨŋi' eŋagɨ na'nɨ rarɨŋɨnɨ.
45016003	Pɨrisirai'mɨ tɨ'nɨ xiagwo Akwiraomɨ tɨ'nɨ “Poro yayɨ' eaiwa're'napɨŋoɨ.” urɨ'poyɨ. Ayau' nionɨ Kiraisɨ Jisasomɨ nɨxɨ'dɨrɨ yarɨŋa'pɨ na'nɨ gwɨ' nɨmo'nɨgɨ'i'yau'rɨnɨ.
45016004	Nionɨ e'ɨ' nɨnɨmi'nɨri na'nɨ yoɨ' mayɨ' nimo'nɨri egɨ'i'yau' eŋagɨ na'nɨ Gorɨxomɨ yayɨ' wiarɨŋa'rɨnɨ. Nionɨnɨ marɨ'a'ɨ, e'ma' Jisasoya' sɨyikɨ' imo'nɨgɨ'a' nɨmɨnɨ ŋweagɨ'a'yɨ' enɨ ayau' na'nɨ yayɨ' wiarɨgɨ'a'rɨnɨ.
45016005	Jisasoya' sɨyikɨ' imo'nɨgɨ'a' xɨ'omɨ yayɨ' wianɨro na'nɨ aŋɨ' ayau'ya'iwa'mɨ awi' ea'narɨgɨ'a'yo enɨ “Poro yayɨ' seaiwa're'napɨŋoɨ.” urɨ'poyɨ. Epinitasomɨ —O gɨ' dɨŋɨ' sɨxɨ' uyiŋa'orɨnɨ. Esia pɨropenɨsɨ'yo a'ma' nɨ'nɨ sɨnɨ eŋa'na' xa'mɨ Kiraisomɨ dɨŋɨ' wɨkwɨ'roŋo, ayɨ' orɨnɨ. Omɨ enɨ “Poro yayɨ' siowa're'napɨŋoɨ.” urɨ'poyɨ.
45016006	Mariai'mɨ —I' seyɨ'ne' arɨra' oseaimɨnɨrɨ anɨŋɨ' minɨ' eŋi'rɨnɨ. I'mɨ enɨ “Yayɨ' siowa're'napɨŋoɨ.” urɨ'poyɨ.
45016007	Adɨronikasomɨ tɨ'nɨ Juniasomɨ tɨ'nɨ awau'mɨ enɨ “Yayɨ' eaiwa're'napɨŋoɨ.” urɨ'poyɨ. Awau' nionɨ tɨ'nɨ axɨ'gwi'onerɨnɨ. Awau' nionɨ tɨ'nɨ nawi'nɨ gwɨ' aŋɨ'yo ŋweaŋwa'wau'rɨnɨ. Nionɨ sɨnɨ Kiraisomɨ dɨŋɨ' mɨwɨkwɨ'roŋa'na' awau' xa'mɨ o tɨ'nɨ ika'rɨnɨgɨ'i'wau' imo'nɨgɨ'i'rɨnɨ. Wa'ɨ' wurɨmeiarɨgɨ'a' sea'yɨ e imo'nɨgɨ'a'yɨ' wau'rɨnɨ.
45016008	Abɨrietasomɨ —O A'mɨna'oya' wo nionɨ dɨŋɨ' sɨxɨ' uyiŋa'orɨnɨ. Omɨ enɨ “Yayɨ' siowa're'napɨŋoɨ.” urɨ'poyɨ.
45016009	Ebanomɨ —O Kiraisomɨ nɨxɨ'dɨrɨ yarɨŋwa'pɨ na'nɨ gwɨ' nɨmo'nɨŋɨ'yɨ' worɨnɨ. Omɨ tɨ'nɨ gɨ' dɨŋɨ' sɨxɨ' uyiŋa'o, Sɨtekisomɨ tɨ'nɨ awau'mɨ enɨ “Yayɨ' Eaiwa're'napɨŋoɨ.” urɨ'poyɨ.
45016010	Aperisomɨ —O Kiraisomɨ nɨxɨ'dɨrɨ'na' mɨmɨwia'ro' pi'ra'nɨŋɨ' xɨ'darɨŋagɨ wɨnarɨŋwa' worɨnɨ. Omɨ enɨ “Yayɨ' siowa're'napɨŋoɨ.” urɨ'poyɨ. Arisɨtoburasoya' aŋiwa'mɨ wearɨgɨ'a'yo enɨ “Yayɨ' seaiwa're'napɨŋoɨ.” urɨ'poyɨ.
45016011	Yegɨ' axowawi Xerodionomɨ enɨ “Yayɨ' siowa're'napɨŋoɨ.” urɨ'poyɨ. Nasisasoya' imo'nɨgɨ'a'yo —Ayɨ' A'mɨna'oya' wi' imo'nɨgɨ'a'yɨ'rɨnɨ. Ayo enɨ “Yayɨ' seaiwa're'napɨŋoɨ.” urɨ'poyɨ.
45016012	Tɨraipinai'mɨ tɨ'nɨ Tɨraiposai'mɨ tɨ'nɨ —I'pau' A'mɨna'omɨ nɨxɨ'dɨri'na' a'ma' wi' enɨ oxɨ'dɨ'poyɨnɨrɨ rɨ'wɨ' nɨrɨ'kwi'nɨrɨ anɨŋɨ' minɨ' yarɨgɨ'i'pau'rɨnɨ. I'pau'mɨ enɨ “Yayɨ' eaiwa're'napɨŋoɨ.” urɨ'poyɨ. Gɨ' dɨŋɨ' sɨxɨ' uyiŋa'o, Pesisomɨ —O A'mɨna'omɨ nɨxɨ'dɨrɨ'na' wi'nɨyɨ' enɨ dɨŋɨ' owɨkwɨ'rɨ'poyɨnɨrɨ anɨŋɨ' minɨ' yarɨŋorɨnɨ. Omɨ “Yayɨ' siowa're'napɨŋoɨ.” urɨ'poyɨ.
45016013	Rupasomɨ —O A'mɨna'omɨ nɨxɨ'dɨrɨ'na' mowiɨ'a' xɨ'darɨŋomanɨ. Omɨ “Yayɨ' siowa're'napɨŋoɨ.” nurɨro'na' xɨna'i'mɨ —I' omɨ xɨna'i' gɨ' ino'ki'nɨŋɨ' imo'nɨŋi'rɨnɨ. I'mɨ enɨ e urɨ'poyɨ.
45016014	Asigɨritasomɨ tɨ'nɨ Pɨrigonomɨ tɨ'nɨ Xemisomɨ tɨ'nɨ Patɨrobasomɨ tɨ'nɨ Xemasomɨ tɨ'nɨ negɨ' nɨrɨxɨ'mea' awa tɨ'nɨ ŋweagɨ'a'yo enɨ “Yayɨ' seaiwa're'napɨŋoɨ.” urɨ'poyɨ.
45016015	Pirorogasomɨ tɨ'nɨ xiepi' Juriai'mɨ tɨ'nɨ Neriasomɨ tɨ'nɨ xɨnapi'mɨ tɨ'nɨ Oribasomɨ tɨ'nɨ a'ma' Gorɨxoya' imo'nɨgɨ'a' ayɨ' tɨ'nɨ ŋweagɨ'a'yo enɨ “Yayɨ' seaiwa're'napɨŋoɨ.” urɨ'poyɨ.
45016016	Jisasoya' sɨyikɨ' imo'nɨgɨ'a'yɨ'ne' yayɨ' ninɨro'na' yayɨ' o'ɨ' ea'nenɨ'ɨ'rɨxɨnɨ. Jisasoya' sɨyikɨ' imo'nɨgɨ'a' ŋweagɨ'a' apɨ apɨ nɨpɨnɨ yayɨ' seaiwa're'naparɨŋoɨ.
45016017	Gɨ' nɨrɨxɨ'mea'yɨ'ne', eŋɨ' rɨre'mɨxɨ' bɨ rɨpɨ oseaimɨnɨ. Seyɨ'ne' a'ma' mɨxɨ' orɨnɨ'poyɨnɨrɨ seaiepɨsiro o'rea'mioa'poyɨnɨrɨ seai'wapɨyiro yarɨgɨ'a'yo —Ayɨ' none seai'wapɨyiŋwa'pɨ nɨwiai'kiro xegɨ' bɨ seai'wapɨyanɨro yarɨgɨ'a'yɨ'rɨnɨ. Ayo sɨŋwɨ' wɨnaxɨ'dɨ'poyɨ. Sɨŋwɨ' nɨwɨnaxɨ'dɨro'na' ayɨ' tɨ'nɨ gwiaumɨ' minɨpa e'poyɨ.
45016018	Ayɨ' rɨpɨ na'nɨ seararɨŋɨnɨ. A'ma' e yarɨgɨ'a'yɨ' nepa A'mɨna' Kiraisoya' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ'manɨ. Reaxɨ' winarɨŋɨ'pɨ na'nɨnɨ dɨŋɨ' nɨmoro yarɨgɨ'a'yɨ'rɨnɨ. Ayɨ' dɨyima'nɨ' ikaxɨ' nurɨro weyɨ' umeararɨgɨ'a'pimɨ da'nɨ a'ma' maiwi' “E neai'wapɨyanɨro rɨ'a yarɨŋoɨ?” mɨyaiwi' egɨ'a'yo yapɨ' wi'wapɨyarɨgɨ'a'rɨnɨ.
45016019	“Romɨ ŋwea'yɨ' xwɨyɨ'a' yayɨ' neainarɨŋɨ'pɨ rɨ'wɨ' mumo' pi'ra'nɨŋɨ' xɨ'darɨŋoɨ.” rɨnɨŋɨ'pɨ aŋɨ' nɨmɨnɨ yanɨ' iwe'nɨmeŋɨ' eŋagɨ na'nɨ nionɨ seyɨ'ne' na'nɨ yayɨ' ninarɨnɨ. E nerɨ ai' a'ma' nionɨ seararɨŋa'yɨ' yapɨ' seai'wapɨyipɨ'rɨxɨnɨrɨ seyɨ'ne' naŋɨ' imo'nɨŋɨ'pɨ na'nɨ dɨŋɨ' e'mɨ' sai'mɨ' moro sɨpi' imo'nɨŋɨ'pɨ na'nɨ majɨ'a' ero oimo'nɨ'poyɨnɨrɨ nimo'narɨŋagɨ na'nɨ rarɨŋɨnɨ.
45016020	Nionɨ seararɨŋa'pɨ seyɨ'ne' xɨxenɨ nerɨ'na'yɨ', Gorɨxo —O ananɨ a'ma' nɨwayɨro'nɨro ŋweapɨ'rɨ'a na'nɨ wimɨxarɨŋorɨnɨ. O sɨnɨ me' obomɨ xopɨra'rɨ' nɨwima'na' seyɨ'ne'ya' suyɨmaŋwɨ'yo wa'rɨnɨ'a'rɨnɨ. “A'mɨna' Jisaso wa' seawianɨ'wɨnɨgɨnɨ.” nimo'narɨnɨ.
45016021	Timotio —O Kiraisomɨ nɨxɨ'dɨrɨ yarɨŋa'pɨ na'nɨ gwɨ' nɨmo'nɨŋɨ' worɨnɨ. O yayɨ' seaiwa're'napɨŋoɨ. Nionɨ tɨ'nɨ axɨ'gwi'owa, Rusiaso tɨ'nɨ Jesono tɨ'nɨ Sosipatao tɨ'nɨ enɨ yayɨ' seaiwa're'napa'oɨ.
45016022	Tetiasonɨ —Nionɨ Poro a'waŋɨ' nɨrarɨ'na' payɨ' rɨna eaarɨŋa'onɨrɨnɨ. Nionɨ enɨ A'mɨna'oya'yɨ'ne' yayɨ' seaiwa're'napɨ'ɨnɨ.
45016023	Gaiaso —O Poronɨ xegɨ' aŋɨ'yo ŋweaŋa'na' pi'ra'nɨŋɨ' nɨmearɨŋorɨnɨ. Jisasoya' sɨyikɨ' imo'nɨgɨ'a' aŋɨ' rɨpimɨ ŋweagɨ'a'yɨ' xegɨ' aŋɨ'yo awi' ea'nɨpɨ'rɨ na'nɨ umi'mɨnarɨŋorɨnɨ. O enɨ yayɨ' seaiwa're'napɨŋoɨ. Erasɨtaso —O aŋɨ' rɨpimɨ da'ŋɨ' gapɨmanɨ'yɨ'ya' nɨgwɨ' meŋweaŋorɨnɨ. O tɨ'nɨ xogwa'o Kwotaso tɨ'nɨ awau' enɨ yayɨ' seaiwa're'napɨ'iɨ.
45016024	[A'mɨna' Jisasɨ Kiraiso seyɨ'ne' nɨyɨ'ne'nɨ wa' seawianɨ'wɨnɨgɨnɨ. “E imo'nɨ'wɨnɨgɨnɨ.” nimo'narɨnɨ.]
45016025	Seyɨ'ne' xwɨyɨ'a' yayɨ' neainarɨŋɨ'pɨ —Xwɨyɨ'a' apɨ Jisasɨ Kiraiso na'nɨ nionɨ wa'ɨ' urarɨŋa'pɨ tɨ'nɨ xɨxenɨrɨnɨ. Apɨ eŋi'na' da'nɨ i'nɨmɨ yumɨ'i' imo'nɨŋɨ'pɨrɨnɨ. I'nɨmɨ yumɨ'i' nimo'ga bagɨ' aiwɨ agwɨ ri'na' rɨxa wɨ'a' wo'ki'mɨxɨnɨŋɨ'pɨrɨnɨ. E'ma' nɨmɨnɨ ŋweagɨ'a'yɨ' wi' arɨ'a' nɨwiro dɨŋɨ' owɨkwɨ'ro'poyɨnɨrɨ Gorɨxo —O anɨŋɨ' nonɨ' ŋweaŋorɨnɨ. O eŋi'na' da'nɨ “E imo'nɨ'wɨnɨgɨnɨ.” ra'rɨŋɨ'pa wɨ'a' ro'kiamoagɨ'a'wa eagɨ'a'pɨ wa'ɨ' urɨmearɨŋwa'pimɨ da'nɨ e'ma' nɨmɨnɨ ŋweagɨ'a'yɨ' tɨ'ŋɨ' e rɨxa sɨŋa'nɨ a'waŋɨ' rɨna'rɨnɨŋɨ'pɨrɨnɨ. Xwɨyɨ'a' apɨ xai'wɨ' ɨ'a' oxɨrɨ'poyɨnɨrɨ seaimɨxɨpaxo, ayɨ' Gorɨxorɨnɨ.
45016026	Seyɨ'ne' xwɨyɨ'a' yayɨ' neainarɨŋɨ'pɨ —Xwɨyɨ'a' apɨ Jisasɨ Kiraiso na'nɨ nionɨ wa'ɨ' urarɨŋa'pɨ tɨ'nɨ xɨxenɨrɨnɨ. Apɨ eŋi'na' da'nɨ i'nɨmɨ yumɨ'i' imo'nɨŋɨ'pɨrɨnɨ. I'nɨmɨ yumɨ'i' nimo'ga bagɨ' aiwɨ agwɨ ri'na' rɨxa wɨ'a' wo'ki'mɨxɨnɨŋɨ'pɨrɨnɨ. E'ma' nɨmɨnɨ ŋweagɨ'a'yɨ' wi' arɨ'a' nɨwiro dɨŋɨ' owɨkwɨ'ro'poyɨnɨrɨ Gorɨxo —O anɨŋɨ' nonɨ' ŋweaŋorɨnɨ. O eŋi'na' da'nɨ “E imo'nɨ'wɨnɨgɨnɨ.” ra'rɨŋɨ'pa wɨ'a' ro'kiamoagɨ'a'wa eagɨ'a'pɨ wa'ɨ' urɨmearɨŋwa'pimɨ da'nɨ e'ma' nɨmɨnɨ ŋweagɨ'a'yɨ' tɨ'ŋɨ' e rɨxa sɨŋa'nɨ a'waŋɨ' rɨna'rɨnɨŋɨ'pɨrɨnɨ. Xwɨyɨ'a' apɨ xai'wɨ' ɨ'a' oxɨrɨ'poyɨnɨrɨ seaimɨxɨpaxo, ayɨ' Gorɨxorɨnɨ.
45016027	Dɨŋɨ' e'mɨ' sai'mɨ' morɨ ŋwɨ'a' imo'nɨrɨ eŋo, ayɨ' onɨrɨnɨ. Omɨ Jisasɨ Kiraiso neaiiŋɨ'pɨ na'nɨ dɨŋɨ' nɨmorɨŋɨ'pimɨ da'nɨ yayɨ' sea'yɨ e'mɨ oumeaneyɨ. “E e'wanɨgɨnɨ.” nimo'narɨnɨ.
46001001	Poronɨ —Nionɨ Gorɨxo xegɨ' nɨwimo'nɨrɨŋɨ'pimɨ da'nɨ gɨ' i'wɨ' Jisasɨ Kiraisoya' wa'ɨ' wurɨmeiarɨŋɨ' wo imo'nɨ'wɨnɨgɨnɨrɨ we'yo ɨ'a' numɨrɨŋonɨrɨnɨ. Nionɨ negɨ' nɨrɨxɨ'mea'o, Soteniso tɨ'nɨ nawi'nɨ nɨŋwearɨ'na'
46001002	sɨyikɨ' Jisasoya' imo'nɨgɨ'a' aŋɨ' Korinɨyo ŋweagɨ'a'yɨ'ne' na'nɨ —Seyɨ'ne' Kiraisɨ Jisaso tɨ'nɨ nawi'nɨ ika'rɨnɨgɨ'a'yɨ'ne' eŋagɨ na'nɨ sɨyikwɨ' mi'nɨ' imo'nɨ'ɨ'rɨxɨnɨrɨ searɨ'peaŋɨ'yɨ'ne'rɨnɨ. Seyɨ'ne' a'ma' aŋɨ' nɨmɨnɨ gɨmɨ gɨmɨ ŋweagɨ'a' negɨ' A'mɨna' Jisasɨ Kiraisomɨ —O A'mɨna' ayɨ' tɨ'nɨ nene tɨ'nɨ na'nɨ nawi'nɨ imo'nɨŋorɨnɨ. Omɨ yayɨ' wiarɨgɨ'a'yɨ' nɨ'nɨ tɨ'nɨ nawi'nɨ xewanɨŋoya' imo'nɨ'ɨ'rɨxɨnɨrɨ we'yo ɨ'a' seaumɨrɨŋɨ'yɨ'ne'rɨnɨ. Seyɨ'ne' na'nɨ payɨ' rɨna nearɨ mo'naparɨŋɨnɨ.
46001003	“Negɨ' a'po Gorɨxo tɨ'nɨ A'mɨna' Jisasɨ Kiraiso tɨ'nɨ awau' wa' seawianɨri seyɨ'ne' nɨwayɨro'nɨro ŋweapɨ'rɨ na'nɨ seaiiri e'isixɨnɨ.” nimo'narɨnɨ.
46001004	Seyɨ'ne' Kiraisɨ Jisaso tɨ'nɨ ika'rɨnɨgɨ'a'yɨ'ne' eŋagɨ na'nɨ Gorɨxomɨ nurɨrɨ'na' xɨ'o wa' nɨseawianɨrɨ'na' naŋɨ' seaimɨxɨŋɨ'pɨ na'nɨ dɨŋɨ' nɨmorɨ i'ni'na' seyɨ'ne' na'nɨ yayɨ' wiarɨŋa'rɨnɨ.
46001005	Ayɨ' rɨpɨ na'nɨ rarɨŋɨnɨ. Kiraiso tɨ'nɨ ika'rɨnɨgɨ'a'yɨ'ne' Gorɨxo wa' nɨseawianɨrɨ naŋɨ' imo'nɨŋɨ' bɨ bɨ nɨseaimɨxɨrɨ'na' re'wapɨ'nɨpaxɨ' imo'nɨro nɨjɨ'a' imo'nɨpaxɨ' imo'nɨro epɨ'rɨ'a na'nɨ bɨ onɨmia'pɨ sɨxɨ' mɨseami'mo' nɨpɨnɨ aya' wi' seami'moŋɨ'rɨnɨ.
46001006	Xwɨyɨ'a' Kiraiso na'nɨ yaŋɨ' seaiapɨŋwa'pɨ xwioxɨ'yo sɨ'kɨ'kɨ'nɨŋɨ' seaomɨxɨnɨŋagɨ na'nɨ
46001007	negɨ' A'mɨna' Jisasɨ Kiraiso a'mɨ xwɨ'a' tɨ'yo na'nɨ nɨweapɨrɨ piaumɨmɨ' inɨ'wɨnɨgɨnɨrɨ xwayɨ' nanɨrɨ nɨŋwearo'na' e e epaxɨ' imo'nɨ'ɨ'rɨxɨnɨrɨ xegɨ' kwi'yɨ'pimɨ da'nɨ sɨxɨ' seami'moŋɨ'pɨ na'nɨ dɨ'wɨ' wi' mikeamo'nɨŋoɨ.
46001008	Jisasɨ Kiraiso sɨ'a' xɨ'o a'ma' nɨyonɨ mi' o'mo'mɨxɨmɨ' enɨ'a'yi na'nɨ sɨ'kɨ'kɨ' nɨseaomɨxa nunɨ'a' eŋagɨ na'nɨ xwɨyɨ'a' mɨseaxekwɨ'mopaxɨ'yɨ'ne' imo'nɨpɨ'rɨ'a'rɨnɨ.
46001009	Gorɨxo —O seyɨ'ne' xegɨ' xewaxo, negɨ' A'mɨna' Jisasɨ Kiraiso tɨ'nɨ nawi'nɨ gwiaumɨ' inɨgɨ'a'yɨ'ne' oimo'nɨ'poyɨnɨrɨ we'yo ɨ'a' seaumɨrɨŋorɨnɨ. O ananɨ a'ma' ikwia'rɨnɨpaxɨ' imo'nɨŋo eŋagɨ na'nɨ “O xɨxenɨ e neaiinɨ'a'rɨ'anɨ?” yaiwipaxɨ'rɨnɨ.
46001010	Gɨ' nɨrɨxɨ'mea'yɨ'ne', gɨ' dɨŋɨ' tɨ'nɨ marɨ'a'ɨ, negɨ' A'mɨna' Jisasɨ Kiraiso e wi'wapɨyi'wɨnɨgɨnɨrɨ nɨrɨ'peaŋɨ'pimɨ da'nɨ eŋɨ' rɨre'mɨxɨ' bɨ oseaimɨnɨ. Seyɨ'ne' nɨyɨ'ne'nɨ xwɨyɨ'a' axɨ'pɨ rɨro pi'ra'nɨŋɨ' nɨxɨrɨnɨro ŋweapɨ'rɨ na'nɨ xɨxegɨ'nɨ yaŋɨ' mepayo'nɨpa ero dɨŋɨ' axɨ'pɨ moro dɨŋɨ' aga na' bɨnɨ ɨ'a' xɨrɨro nero ŋwea'ɨ'rɨxɨnɨ.
46001011	Gɨ' nɨrɨxɨ'mea'yɨ'ne', a'ma' Kɨrowioya' wi' nɨbɨro seyɨ'ne' na'nɨ nɨnɨrɨro'na' “Ayɨ' mɨxɨ' rɨrowia'gɨ' inarɨŋoɨ.” nɨrɨ'a' eŋagɨ na'nɨ seararɨŋɨnɨ.
46001012	Wiyɨ'ne' wiyɨ'ne' rɨpɨ rɨpɨ rarɨgɨ'a' eŋagɨ na'nɨ seararɨŋɨnɨ. Wiyɨ'ne' “Poro neaiepɨsiarɨŋenerɨnɨ.” rarɨ'na' wiyɨ'ne' “Aporoso neaiepɨsiarɨŋenerɨnɨ.” rarɨ'na' wiyɨ'ne' “Pitao neaiepɨsiarɨŋenerɨnɨ.” rarɨ'na' wiyɨ'ne' “Kiraiso neaiepɨsiarɨŋenerɨnɨ.” rarɨgɨ'a' eŋagɨ na'nɨ eŋɨ' rɨre'mɨxɨ' seaiarɨŋɨnɨ.
46001013	“Kiraiso na' wonɨ imo'nɨŋagɨ ai' sɨyikɨ' oya' imo'nɨgɨ'a'yɨ' xɨxegɨ'nɨ yaŋɨ' epayo'nɨpaxɨ'rɨnɨ.” rɨseaimo'narɨnɨ? “Poro nene arɨra' neainɨ'a na'nɨ i'kɨ'a'yo yekwɨroa'rɨgɨ'a'rɨnɨ.” rɨyaiwiarɨŋoɨ? Seyɨ'ne' wayɨ' nɨseameairɨ'na' Poromɨ oxɨ'dɨ'poyɨnɨrɨ yoɨ' nionɨya' nɨrɨro wayɨ' seameaigɨ'a'ranɨ?
46001014	Nionɨ segɨ'yɨ' wi'yo wayɨ' mumeaipa nerɨ ai' Kɨrisɨpasomɨ tɨ'nɨ Gaiasomɨ tɨ'nɨ awau'mɨnɨ wayɨ' numeairɨ na'nɨ Gorɨxomɨ yayɨ' wiarɨŋɨnɨ. Ayɨna'nɨ a'ma' wi' re rɨpaxɨ' menɨnɨ, “Poroya' yoɨ' nɨrɨrɨ'na' wayɨ' neameaigɨ'enerɨnɨ.” rɨpaxɨ' menɨnɨ.
46001015	Nionɨ segɨ'yɨ' wi'yo wayɨ' mumeaipa nerɨ ai' Kɨrisɨpasomɨ tɨ'nɨ Gaiasomɨ tɨ'nɨ awau'mɨnɨ wayɨ' numeairɨ na'nɨ Gorɨxomɨ yayɨ' wiarɨŋɨnɨ. Ayɨna'nɨ a'ma' wi' re rɨpaxɨ' menɨnɨ, “Poroya' yoɨ' nɨrɨrɨ'na' wayɨ' neameaigɨ'enerɨnɨ.” rɨpaxɨ' menɨnɨ.
46001016	Ayɨ' neparɨnɨ. A'ma' Sɨtepanasoya'yo enɨ wayɨ' umeaiŋa'pɨ na'nɨ rɨxa dɨŋɨ' ninɨ'agɨ aiwɨ a'mɨ wi'yo enɨ wayɨ' umeaiŋa'rɨ'anɨ? Nionɨ rɨxa dɨŋɨ' mɨninarɨnɨnɨ.
46001017	Ayɨ' rɨpɨ na'nɨ rarɨŋɨnɨ. Kiraiso a'ma'yo wayɨ' umeai'wɨnɨgɨnɨrɨ nɨrowa're'napɨŋɨ'manɨ. Xwɨyɨ'a' yayɨ' neainarɨŋɨ' xɨ'o na'nɨpɨ wa'ɨ' nurɨmei'wɨnɨgɨnɨrɨ nɨrowa're'napɨŋɨ'rɨnɨ. Kiraiso yoxa'ɨ'pa'mɨ nɨperɨ'na' neaiiŋɨ'pɨ surɨ'ma' enɨgɨnɨrɨ wa'ɨ' nurɨmei'wɨnɨgɨnɨrɨ nɨnɨrowa're'napɨrɨ'na' a'ma' wigɨ' dɨŋɨ'yo da'nɨ e'mɨ' sai'mɨ' nɨmoro ure'wapɨyarɨgɨ'a'pɨ ure'wapɨyi'wɨnɨgɨnɨrɨ nɨrowa're'napɨŋɨ'manɨ.
46001018	Xwɨyɨ'a' Jisaso yoxa'ɨ'pa'mɨ nene na'nɨ neapeiŋɨ'pɨ na'nɨ a'ma' nanɨ'nanɨro yarɨgɨ'a'yɨ' re rarɨŋagɨ'a ai', “Xwɨyɨ'a' apɨ majɨ'a' nika'rɨnɨro rarɨgɨ'a'pɨrɨnɨ.” rarɨŋagɨ'a ai' nene Gorɨxo yea'yɨ' neayimɨxemeaarɨŋene re yaiwiŋwɨnɨ, “Jisaso i'kɨ'a' yoxa'ɨ'pa'mɨ peŋɨ'pimɨ da'nɨ Gorɨxo eŋɨ' ea'nɨŋɨ' xegɨ' imo'nɨŋɨ'pɨ sɨwa' neaiŋɨ'rɨ'anɨ?” yaiwiŋwɨnɨ.
46001019	Nionɨ rarɨŋa'pimɨ Bɨkwɨ'yo re nɨrɨnɨrɨ ea'nɨŋɨ'pɨ sopɨŋɨ' nɨwarɨnɨ, “Gorɨxonɨ a'ma' ‘Dɨŋɨ' e'mɨ' sai'mɨ' moarɨŋwae'nerɨnɨ.’ yaiwinarɨgɨ'a'yo mɨrɨrakɨ' wimɨ'a'rɨnɨ. ‘Dɨŋɨ' imegɨ' yegɨ' moŋwae'nerɨnɨ.’ yaiwinarɨgɨ'a'yo dɨŋɨ' mɨxɨxeyai'kɨ' wimɨ'a'rɨnɨ.” E nɨrɨnɨrɨ ea'nɨŋɨ'pɨ nionɨ rarɨŋa'pimɨ sopɨŋɨ' nɨwarɨnɨ.
46001020	Ayɨna'nɨ Gorɨxo e winɨ'a' eŋagɨ na'nɨ a'ma' ri'na' da'ŋɨ' imo'nɨgɨ'a' “Dɨŋɨ' e'mɨ' sai'mɨ' moarɨŋwae'nerɨnɨ.” yaiwinarɨgɨ'a'yɨ' arɨrerɨnɨ? Ŋwɨ' ikaxɨ' ea'nɨŋɨ'pɨ mewegɨ'a'yɨ' enɨ arɨrerɨnɨ? “Xwɨyɨ'a' xɨmɨxɨmɨ' ninɨrɨ mɨrarɨŋwae'nerɨ'anɨ?” yaiwinarɨgɨ'a'yɨ' enɨ arɨrerɨnɨ? A'ma' Gorɨxomɨ dɨŋɨ' mɨwɨkwɨ'roarɨgɨ'a'yɨ' “Dɨŋɨ' e'mɨ' sai'mɨ' nɨmorane rarɨŋwae'nerɨnɨ.” rarɨgɨ'a'pɨ na'nɨ o rɨxa re oyaiwi'poyɨnɨrɨ mɨneai'wapɨyipa eŋɨ'ranɨ, “Nepa dɨŋɨ' e'mɨ' sai'mɨ' nɨmoro rarɨgɨ'a'pɨmanɨ. Majɨ'a' nika'rɨnɨro rarɨgɨ'a'pɨrɨnɨ.” oyaiwi'poyɨnɨrɨ mɨneai'wapɨyipa eŋɨ'ranɨ?
46001021	Ayɨ' rɨpɨ na'nɨ rarɨŋɨnɨ. Gorɨxo xewanɨŋo dɨŋɨ' e'mɨ' sai'mɨ' nɨmorɨ'na' a'ma' xɨ'omɨ dɨŋɨ' mɨwɨkwɨ'ro' “Dɨŋɨ' e'mɨ' sai'mɨ' nene negɨ' moarɨŋwa'pimɨ nɨxɨ'dɨrane'na' ananɨ xɨ'oya' a'mae'ne imo'nɨpaxɨ'rɨnɨ.” yaiwiarɨgɨ'a'yɨ' apɨ xe oimo'nɨ'poyɨnɨrɨ sɨŋwɨ' mɨwɨnɨ' xwɨyɨ'a' none wa'ɨ' rarɨŋwa'pimɨ —Apɨ “Majɨ'a' ika'rɨnɨŋɨ'pɨrɨnɨ.” rarɨgɨ'a'pɨrɨnɨ. Apimɨ da'nɨnɨ a'ma' nepa dɨŋɨ' wɨkwɨ'roarɨgɨ'a'yo Gorɨxo “Yea'yɨ' uyimɨxemea'ɨmɨgɨnɨ.” wimo'nɨŋɨ'rɨnɨ.
46001022	Gɨ' Judayɨ' xwɨyɨ'a' apɨ neparɨ'anɨrɨ ipɨmo'nanɨ na'nɨ emɨmɨ' bɨ oneai'wapɨyi'poyɨnɨrɨ wimo'narɨŋɨ'rɨnɨ. E'ma'yɨ' xwɨyɨ'a' apɨ neparɨ'anɨrɨ ipɨmo'nanɨ na'nɨ nɨjɨ'a' sea'yɨ e imo'nɨŋɨ' bɨ oneare'wapɨyi'poyɨnɨrɨ wimo'narɨŋɨ'rɨnɨ.
46001023	E e wimo'nɨ'agɨ aiwɨ none wa'ɨ' nurɨmerane'na' xwɨyɨ'a' rɨpɨ wa'ɨ' urarɨŋwa'rɨnɨ, “A'ma' Gorɨxo yea'yɨ' uyimɨxemea'wɨnɨgɨnɨrɨ na'nɨ urowa're'napɨŋomɨ yoxa'ɨ'pa'mɨ yekwɨroa'rɨgɨ'awixɨnɨ.” urarɨŋwa'rɨnɨ. E urarɨ'na' e'ma'yɨ' “Xwɨyɨ'a' majɨ'a' inɨŋɨ'pɨ rɨ'a rarɨŋoɨ?” yaiwiarɨgɨ'a'rɨnɨ. Gɨ' Judayɨ' “Sɨ'mirɨrɨ' neaiarɨŋɨ'pɨ rɨ'a rarɨŋoɨ?” yaiwiarɨgɨ'a'rɨnɨ.
46001024	E nerɨ ai' xɨ'oya' imo'nanɨ'wa' na'nɨ we'yo ɨ'a' neaumɨrɨŋene Judayeneranɨ, Gɨrikɨyeneranɨ, xwɨyɨ'a' apɨ arɨ'a' nɨwirane'na' re yaiwiarɨŋwa'rɨnɨ, “Kiraiso nɨperɨ nɨwia'pɨ'nɨmearɨŋɨ'pimɨ da'nɨ Gorɨxoya' eŋɨ' sɨxɨ' ea'nɨŋɨ' tɨ'nɨ dɨŋɨ' e'mɨ' sai'mɨ' o moŋɨ'pɨ tɨ'nɨ sɨwa' neaiŋɨ'rɨ'anɨ?” yaiwiarɨŋwa'rɨnɨ.
46001025	Ayɨ' rɨpɨ na'nɨrɨnɨ. A'ma' dɨŋɨ' re yaiwiarɨgɨ'a'pɨ, “Gorɨxo majɨ'a' nika'rɨnɨrɨ yarɨnɨ.” yaiwiarɨgɨ'a'pɨ, apɨ ai' pi' pi' nɨjɨ'a' a'ma' imo'nɨgɨ'a'yo wia'rɨ' nɨmu'rorɨ sea'yɨ e wimo'nɨnɨ. “Gorɨxo eŋɨ' samɨŋɨ' nɨwerɨ yarɨnɨ.” yaiwiarɨgɨ'a'pɨ, apɨ enɨ ai' pi' pi' eŋɨ' ea'nɨŋɨ' a'ma' imo'nɨgɨ'a'yo wia'rɨ' nɨmu'rorɨ sea'yɨ e wimo'nɨnɨ.
46001026	Gɨ' nɨrɨxɨ'mea'yɨ'ne', Gorɨxo gɨ' a'ma' oimo'nɨ'poyɨnɨrɨ we'yo ɨ'a' seaumɨra'na' i'na' seyɨ'ne' imo'nɨgɨ'a'pɨ na'nɨ dɨŋɨ' nɨmoro'na' “Poro ayɨ' apɨ na'nɨ rɨ'a neararɨnɨ?” yaiwipaxɨ'rɨnɨ. Nionɨya'yɨ' oimo'nɨ'poyɨnɨrɨ we'yo ɨ'a' nɨseaumɨrɨrɨ'na' segɨ'yɨ' obaxɨ' wi' nɨjɨ'a' a'ma' wigɨ' dɨŋɨ'yo da'nɨ imo'narɨgɨ'a'pɨ xwe' bɨ imo'nɨŋa'na' we'yo ɨ'a' seaumɨrɨŋɨ'ranɨ? Segɨ'yɨ' obaxɨ' wi' xwe'rɨxayɨ'ne' imo'nɨŋa'na' we'yo ɨ'a' seaumɨrɨŋɨ'ranɨ? Segɨ'yɨ' obaxɨ' wi' eŋɨ' rɨŋɨ' nimo'nɨro a'ma'yo umeŋweaŋa'na' we'yo ɨ'a' seaumɨrɨŋɨ'ranɨ? Oweoɨ.
46001027	O a'ma'yo yea'yɨ' uyimɨxemea'mɨ'a'nɨrɨ na'nɨ nerɨ'na' a'ma' “Negɨ' dɨŋɨ'yo da'nɨ dɨŋɨ' e'mɨ' sai'mɨ' moŋwae'nerɨnɨ.” yaiwinarɨgɨ'a'yo aya' wimo'mɨ'a'nɨrɨ na'nɨ “ ‘Majɨ'a' ika'rɨnɨŋɨ' imo'nɨŋɨ'pɨrɨnɨ.’ rarɨgɨ'a'pimɨ oxɨ'dɨmɨnɨ.” nɨyaiwirɨ eŋɨ'rɨnɨ. A'ma' “Eŋɨ' sɨxɨ' ea'nɨŋwae'nerɨnɨ.” yaiwinarɨgɨ'a'yo aya' wimo'mɨ'a'nɨrɨ na'nɨ “ ‘Eŋɨ' mea'nɨŋɨ'pɨrɨnɨ.’ rarɨgɨ'a'pimɨ oxɨ'dɨmɨnɨ.” nɨyaiwirɨ eŋɨ'rɨnɨ.
46001028	A'ma' xɨ'omɨ mɨxɨ'darɨgɨ'a'yɨ' “Apɨ sea'yɨ e imo'nɨŋɨ'pɨrɨ'anɨ?” yaiwiarɨgɨ'a'pɨ anɨpa' imɨxɨmɨ'a'nɨrɨ na'nɨ “Amɨpi' ayɨ' peayɨ' nɨwianɨro ‘Sɨpi'rɨnɨ.’ rarɨgɨ'a'pimɨranɨ, ‘Mipɨmo'nɨŋɨ'rɨnɨ.’ rarɨgɨ'a'pimɨranɨ, sa apimɨ oxɨ'dɨmɨnɨ.” nɨyaiwirɨ eŋɨ'rɨnɨ.
46001029	A'ma' wo ai' Gorɨxoya' sɨŋwɨ' tɨ'ŋɨ' e da'nɨ mɨxɨ' meakɨ'nɨnɨpaxɨ' mimo'nɨpa e'wɨnɨgɨnɨrɨ apɨ apɨ nɨyaiwirɨ eŋɨ'rɨnɨ.
46001030	E nerɨ ai' xewanɨŋo neaiiŋɨ'pimɨ da'nɨ Kiraisɨ Jisaso tɨ'nɨ nawi'nɨ ika'rɨnɨŋwae'nerɨnɨ. Omɨ da'nɨ Gorɨxo dɨŋɨ' e'mɨ' sai'mɨ' xɨ'o moarɨŋɨ'pɨ dɨŋɨ' sɨxɨ' neami'morɨ xɨ'oya' sɨŋwɨ'yo da'nɨ a'ma' we' ro'nɨŋwae'ne neaimɨxɨrɨ a'ma' nionɨya' sɨyikwɨ' mi'nɨŋɨ' imo'nɨ'ɨ'rɨxɨnɨrɨ wimo'nɨŋɨ'pɨ neaimɨxɨrɨ negɨ' ɨ'wɨ' yarɨŋwa'pimɨ da'nɨ gwɨ'nɨŋɨ' nearoayi'rorɨ eŋɨ'rɨnɨ.
46001031	Gorɨxo Kiraisomɨ da'nɨ apɨ apɨ neaiiŋɨ' eŋagɨ na'nɨ Bɨkwɨ'yo re nɨrɨnɨrɨ ea'nɨŋɨ'pɨ, “A'ma' mɨxɨ' nɨmeakɨ'nɨro'na' a'ma' wi' na'nɨ mɨxɨ' mɨmeakɨ'nɨ' A'mɨna'o na'nɨ mɨxɨ' meakɨ'nɨ'poyɨ.” nɨrɨnɨrɨ ea'nɨŋɨ'pɨ xɨxenɨ xɨ'dɨ'ɨ'rɨxɨnɨ.
46002001	Gɨ' nɨrɨxɨ'mea'yɨ'ne', nionɨ iwamɨ'o' nɨseai'mearɨ xwɨyɨ'a' Gorɨxoya' i'nɨmɨ imo'nɨŋɨ'pɨ wa'ɨ' nɨsearɨrɨ'na' “Poro nɨjɨ'a' sea'yɨ e imo'nɨŋorɨ'anɨ?” oniaiwi'poyɨnɨrɨ xwɨyɨ'a' xwe' imo'nɨŋɨ' rarɨgɨ'a'pɨ tɨ'nɨ searɨrɨ a'mae'ne negɨ' dɨŋɨ'yo da'nɨ dɨŋɨ' e'mɨ' sai'mɨ' moarɨŋwa'pɨ tɨ'nɨ searɨrɨ me'
46002002	dɨŋɨ' rɨpɨnɨ moŋa'rɨnɨ, “A'mɨ bɨ gɨ' dɨŋɨ' tɨ'nɨ gɨ'wɨ' ni'mɨxɨrɨ murɨpa oemɨnɨ. Sa Jisasɨ Kiraisomɨ i'kɨ'a' yoxa'ɨ'pa'mɨ yekwɨroa'rɨgɨ'a'pɨ na'nɨnɨ oure'wapɨyimɨnɨ.” nɨmorɨ apɨnɨ seai'wapɨyiŋa'rɨnɨ.
46002003	Nionɨ seyɨ'ne' tɨ'nɨ nɨŋwearɨ'na' eŋɨ' samɨŋɨ' nɨnɨwerɨ ŋweaŋa'rɨnɨ. Wa'yɨ' erɨ o'ɨ' erɨ nerɨ ŋweaŋa'rɨnɨ.
46002004	Nɨseare'wapɨyirɨ'na'ranɨ, wa'ɨ' nɨsearɨrɨ'na'ranɨ, xwɨyɨ'a' a'ma' “Apɨ sea'yɨ e imo'nɨŋɨ'pɨrɨ'anɨ?” yaiwiarɨgɨ'a'pɨ bɨ tɨ'nɨ nɨkumɨxɨrɨŋɨ'pimɨ da'nɨ dɨŋɨ' oseakɨnɨmɨxɨmɨnɨrɨ nerɨ mɨsearɨ' emɨmɨ' eŋɨ' ea'nɨŋɨ' Gorɨxoya' kwi'yɨ'pimɨ da'nɨ nɨseai'wapɨyirɨ'na' seare'wapɨyiŋa'rɨnɨ.
46002005	E eŋa'pɨ, ayɨ' rɨpɨ na'nɨ eŋa'rɨnɨ. Seyɨ'ne' Gorɨxomɨ dɨŋɨ' nɨwɨkwɨ'roro'na' a'mae'ne “Dɨŋɨ' e'mɨ' sai'mɨ' moarɨŋwɨnɨ.” yaiwinarɨŋwa'pimɨ mɨwɨkwɨ'ro' Gorɨxoya' eŋɨ' ea'nɨŋɨ'pimɨ dɨŋɨ' owɨkwɨ'ro'poyɨnɨrɨ e nerɨ seai'wapɨyiŋa'rɨnɨ.
46002006	E nɨsearɨrɨ ai' none a'ma' Gorɨxomɨ dɨŋɨ' wɨkwɨ'roarɨgɨ'a' yo'ɨ' imo'nɨgɨ'a'yo nɨjɨ'a' dɨŋɨ' e'mɨ' sai'mɨ' mo'nɨŋɨ'pimɨ da'nɨ imo'nɨŋɨ' bɨ urarɨŋwa'rɨnɨ. Nɨjɨ'a' apɨ a'ma' ri'na' da'ŋɨ' imo'nɨgɨ'a'pimɨ da'nɨmanɨ. Nɨjɨ'a' apɨ enɨ a'ma' ri'na' da'ŋɨ' sea'yɨ e nimo'nɨro meŋweagɨ'a'yɨ' —Ayɨ' anɨ'nanɨro yarɨgɨ'a'yɨ'rɨnɨ. Ayɨ'ya' imo'nɨgɨ'a'pimɨ da'nɨmanɨ.
46002007	Nɨjɨ'a' dɨŋɨ' e'mɨ' sai'mɨ' mo'nɨŋɨ'pimɨ da'nɨ imo'nɨŋɨ' nionɨ seararɨŋa'pɨ, ayɨ' Gorɨxoya' yumɨ'i' imo'nɨŋɨ'pɨrɨnɨ. Apɨ i'nɨmɨ imo'nɨŋagɨ na'nɨ a'ma' “Gorɨxo enɨ'a'pɨ na'nɨ nɨjɨ'a' oimo'naneyɨ.” nɨwimo'nɨro aiwɨ wiwanɨŋɨ'yɨ' dɨŋɨ' mopaxɨ' mimo'nɨnɨ. Apɨ Gorɨxo aŋɨ'na tɨ'nɨ xwɨ'a'ri' tɨ'nɨ sɨnɨ mimɨxɨpa eŋe da'nɨ yumɨ'i' dɨŋɨ' eŋwɨpea'rɨŋɨ'pɨrɨnɨ. Nene xɨ'o tɨ'nɨ aŋɨ'namɨ ŋweanɨ'wa' na'nɨ eŋwɨpeaa'rɨŋɨ'pɨrɨnɨ.
46002008	A'ma' ri'na' da'ŋɨ' sea'yɨ e nimo'nɨrɨ meŋweagɨ'a'yɨ' wi' Gorɨxo yumɨ'i' dɨŋɨ' eŋwɨpea'rɨŋɨ'pɨ na'nɨ nɨjɨ'a' mimo'nɨgɨ'a'rɨnɨ. Ayɨ' nɨjɨ'a' nimo'nɨro sɨŋwɨrɨyɨ', A'mɨna' eŋɨ' ea'nɨŋɨ' nene yea'yɨ' neayimɨxemeanɨ'a na'nɨ Gorɨxo imo'nɨŋɨ'pɨ neai'wapɨyiŋomɨ wi' i'kɨ'a'yo yekwɨroa'ranɨro egɨ'a'manɨ.
46002009	None rarɨŋwa'pɨ na'nɨ Bɨkwɨ'yo da'nɨ xɨxenɨ re nɨrɨnɨrɨ ea'nɨnɨ, “Amɨpi' Gorɨxo a'ma' xɨ'omɨ dɨŋɨ' sɨxɨ' uyarɨgɨ'a'yo wipɨmoa'riŋɨ'pɨ, ayɨ' a'ma' wi' sɨŋwɨ' mɨwɨnɨpa ero arɨ'a' mɨwipa ero ‘Neaipɨmoa'riŋɨ'pɨ, ayɨ' apɨrɨ'anɨ?’ nɨyaiwirɨ dɨŋɨ' mɨmopa ero yarɨgɨ'a'pɨrɨnɨ.” E nɨrɨnɨrɨ ea'nɨŋɨ'pɨ none seararɨŋwa'pɨ tɨ'nɨ xɨxenɨ imo'nɨnɨ.
46002010	Gorɨxo nene na'nɨ neaipɨmoa'riŋɨ'pɨ a'ma' wigɨ' dɨŋɨ' tɨ'nɨ dɨŋɨ' mɨmopaxɨ' imo'nɨŋagɨ aiwɨ Gorɨxo xegɨ' kwi'yɨ'pimɨ da'nɨ rɨxa wɨ'a' nearo'kiamoŋɨ'rɨnɨ. Ayɨ' rɨpɨ na'nɨrɨnɨ. Xegɨ' kwi'yɨ'pɨ nemerɨ amɨpi' nɨ'nɨ na'nɨ nɨjɨ'a' imo'nɨnɨ. Amɨpi' Gorɨxo yumɨ'i' eŋwɨpea'rɨŋɨ'pɨ na'nɨ ai' nɨjɨ'a' imo'nɨnɨ.
46002011	A'ma' go a'ma' wo yumɨ'i' dɨŋɨ' moarɨŋɨ'pɨ na'nɨ nɨjɨ'a' imo'nɨnɨ? Oweoɨ, a'ma' o yumɨ'i' dɨŋɨ' moarɨŋɨ'pɨ xewanɨŋoya' dɨŋɨ'pɨnɨ apɨ na'nɨ nɨjɨ'a' imo'nɨnɨ. Kwi'yɨ' Gorɨxoya'pɨ enɨ axɨ'pɨ imo'nɨnɨ. A'ma' wo ai' dɨŋɨ' Gorɨxo moarɨŋɨ'pɨ na'nɨ nɨjɨ'a' mimo'nɨpaxɨ' nerɨ ai' xegɨ' kwi'yɨ'pɨnɨ nɨjɨ'a' imo'nɨŋɨ' eŋagɨ na'nɨ Gorɨxo yumɨ'i' neaipɨmoa'riŋɨ'pɨ na'nɨ ananɨ wɨ'a' nearo'kiamopaxɨ'rɨnɨ.
46002012	Gorɨxo wa' nɨneawianɨrɨ e e epaxɨ' imo'nɨ'ɨ'rɨxɨnɨrɨ sɨwia' sɨxɨ' neami'moŋɨ' nɨpɨnɨ na'nɨ nɨjɨ'a' imo'nanɨ'wa' na'nɨ o kwi'yɨ' a'ma' xwɨ'a' tɨ'yo xɨ'omɨ mɨxɨ'darɨgɨ'a'yɨ'ya' imo'nɨŋɨ'pɨ sɨxɨ' mɨneami'mo' xɨ'o tɨ'ŋɨ' e da'ŋɨ'pɨ sɨxɨ' neami'moŋɨ'rɨnɨ.
46002013	Ayɨna'nɨ none Gorɨxo wa' nɨneawianɨrɨ sɨwia' sɨxɨ' neami'moŋɨ'pɨ na'nɨ nɨseare'wapɨyirɨ'na' xwɨyɨ'a' a'xwɨ'najeneya' dɨŋɨ' e'mɨ' sai'mɨ' nɨmorane re'wapɨ'narɨŋwa'pimɨ da'nɨ mɨseare'wapɨyi' xwɨyɨ'a' Gorɨxoya' kwi'yɨ'pɨ neare'wapɨyi'ɨ'yo da'nɨ seare'wapɨyarɨŋwa'rɨnɨ. A'ma' Gorɨxoya' kwi'yɨ'pɨ tɨ'gɨ'a'yo kwi'yɨ'pɨ neare'wapɨyi'ɨ'pɨ pi'ra'nɨŋɨ' ureŋwɨpearɨŋwa'rɨnɨ.
46002014	E nerɨ ai' a'ma' kwi'yɨ' Gorɨxoya'pɨ mayɨ' imo'nɨgɨ'a'yo o wa' nɨneawianɨrɨ e e epaxɨ' imo'nɨ'ɨ'rɨxɨnɨrɨ xegɨ' kwi'yɨ'pimɨ da'nɨ sɨxɨ' neami'moŋɨ'pɨ na'nɨ nurɨrɨ'na'yɨ' wi' mi'mɨnɨpaxɨ'manɨ. Ayɨ' rɨpɨ na'nɨrɨnɨ. A'ma' ayɨ' a'ma' wi' Gorɨxoya' kwi'yɨ'pimɨ da'nɨ yarɨŋagɨ'a nɨwɨnɨro'na' kwi'yɨ'pimɨ da'nɨnɨ mi' o'mɨxɨpaxɨ' imo'nɨŋagɨ na'nɨ dɨŋɨ' pi'ra'nɨŋɨ' neyi'roro “Gorɨxoya' kwi'yɨ'pimɨ da'nɨ rɨ'a yarɨŋoɨ?” yaiwipaxɨ' mimo'nɨŋoɨ. Ayɨna'nɨ apɨ e mɨyaiwi' majɨ'a' nero'na' “A'ma' ayɨ' majɨ'a' nika'rɨnɨro rɨ'a yarɨŋoɨ?” yaiwiarɨgɨ'a'rɨnɨ.
46002015	E nerɨ ai' a'ma' Gorɨxoya' kwi'yɨ' tɨ'gɨ'a'yɨ' amɨpi' bɨ na'nɨ dɨŋɨ' neyi'roro “Ayɨ' mɨ'kɨ' apimɨ da'nɨ rɨ'a imo'nɨnɨ? Apimɨ da'nɨ rɨ'a imo'nɨnɨ?” yaiwipaxɨ'rɨnɨ. Kwi'yɨ'pɨ tɨ'gɨ'a'yɨ' e yaiwipaxɨ' aiwɨ mayɨ'yɨ' enɨ kwi'yɨ'pɨ tɨ'gɨ'a'yɨ' imo'nɨgɨ'a'pɨ na'nɨ wi' dɨŋɨ' eyi'ropaxɨ' menɨnɨ.
46002016	Nionɨ seararɨŋa'pɨ tɨ'nɨ xɨxenɨ Bɨkwɨ'yo re nɨrɨnɨrɨ ea'nɨnɨ, “A'ma' gɨyɨ' A'mɨna'o dɨŋɨ' moarɨŋɨ'pɨ na'nɨ nɨjɨ'a' imo'nɨŋoɨ? Oweoɨ. Gɨyɨ' omɨ ure'wapɨyipaxɨ' imo'nɨŋoɨ?” E nɨrɨnɨrɨ ea'nɨŋagɨ aiwɨ nene oya' kwi'yɨ'pɨ tɨ'ŋwae'ne dɨŋɨ' Kiraiso moarɨŋɨ'pɨ axɨ'pɨ moarɨŋwae'nerɨnɨ.
46003001	Gɨ' nɨrɨxɨ'mea'yɨ'ne', nionɨ e nɨsearɨrɨ ai' xa'mɨ seyɨ'ne' tɨ'nɨ nɨŋwearɨ nɨseare'wapɨyirɨ'na' a'ma' kwi'yɨ'pɨ tɨ'gɨ'a' wi'yo'nɨŋɨ' seare'wapɨyipaxɨ' mimo'nɨgɨ'a'rɨnɨ. A'ma' kwi'yɨ'pɨ mayɨ' imo'nɨgɨ'a' Gorɨxomɨ mɨxɨ'darɨgɨ'a'yo ure'wapɨyarɨŋwa'pa axɨ'pɨ seare'wapɨyiŋa'rɨnɨ. A'ma' Kiraisomɨ iwamɨ'o' nɨxɨ'dɨrɨ'na' o tɨ'nɨ rɨxa ika'rɨnɨgɨ'a'yɨ'ne' aiwɨ sɨnɨ pɨ'opia yapɨ imo'nɨŋa'na' seare'wapɨyiŋa'rɨnɨ.
46003002	Seyɨ'ne' niai'wɨ' pɨ'opia aiwa' mɨnɨpaxɨ'nɨŋɨ' imo'nɨŋagɨ'a na'nɨ xwɨyɨ'a' i'nɨmɨ imo'nɨŋɨ'pɨ nɨseare'wapɨyirɨ'na' aiwa' mɨseaiapɨ' amɨŋɨ'nɨŋɨ' seaiapɨŋa'rɨnɨ. Agwɨ ri'na' ai' seyɨ'ne' kwi'yɨ'pɨ oseai'wapɨyimɨnɨrɨ yarɨŋɨ'pimɨ mɨxɨ'dɨ' segɨ' dɨŋɨ' tɨ'nɨ ɨ'eapa' seainarɨŋɨ'pimɨ nɨxɨ'dɨro sɨnɨ aiwa' nɨpaxɨ'nɨŋɨ' mimo'nɨŋoɨ. Seyɨ'ne' segɨ' wi'nɨyo sɨnɨ sɨpi' dɨŋɨ' wiaiwiro sɨ'mɨ' tɨ'nɨ inɨro nero'na'yɨ', “Ɨ'eapa' neainarɨŋɨ'pimɨ xɨ'dɨrane sɨpi' a'ma' Gorɨxomɨ mɨxɨ'darɨgɨ'a'yɨ' yarɨgɨ'a'pa erane mepa yarɨŋwɨnɨ.” rɨseaimo'narɨnɨ?
46003003	Seyɨ'ne' niai'wɨ' pɨ'opia aiwa' mɨnɨpaxɨ'nɨŋɨ' imo'nɨŋagɨ'a na'nɨ xwɨyɨ'a' i'nɨmɨ imo'nɨŋɨ'pɨ nɨseare'wapɨyirɨ'na' aiwa' mɨseaiapɨ' amɨŋɨ'nɨŋɨ' seaiapɨŋa'rɨnɨ. Agwɨ ri'na' ai' seyɨ'ne' kwi'yɨ'pɨ oseai'wapɨyimɨnɨrɨ yarɨŋɨ'pimɨ mɨxɨ'dɨ' segɨ' dɨŋɨ' tɨ'nɨ ɨ'eapa' seainarɨŋɨ'pimɨ nɨxɨ'dɨro sɨnɨ aiwa' nɨpaxɨ'nɨŋɨ' mimo'nɨŋoɨ. Seyɨ'ne' segɨ' wi'nɨyo sɨnɨ sɨpi' dɨŋɨ' wiaiwiro sɨ'mɨ' tɨ'nɨ inɨro nero'na'yɨ', “Ɨ'eapa' neainarɨŋɨ'pimɨ xɨ'dɨrane sɨpi' a'ma' Gorɨxomɨ mɨxɨ'darɨgɨ'a'yɨ' yarɨgɨ'a'pa erane mepa yarɨŋwɨnɨ.” rɨseaimo'narɨnɨ?
46003004	Ayɨ' rɨpɨ na'nɨ e seararɨŋɨnɨ. Seyɨ'ne' yaŋɨ' nepayo'nɨro wiyɨ'ne' “Nene Poromɨnɨ xɨ'darɨŋwae'nerɨnɨ.” rɨro a'mɨ wiyɨ'ne' “Aporosomɨnɨ xɨ'darɨŋwae'nerɨnɨ.” rɨro nero'na'yɨ', re rɨseaimo'narɨnɨ, “A'ma' Gorɨxomɨ mɨxɨ'darɨgɨ'a'yɨ' yapɨ mepa yarɨŋwɨnɨ.” rɨseaimo'narɨnɨ?
46003005	Seyɨ'ne' pi'ra'nɨŋɨ' dɨŋɨ' yaikiro'poyɨ. Aporoso pi' rɨ'a imo'nɨnɨ? Poronɨ pi' rɨ'a imo'nɨŋɨnɨ? Sa A'mɨna'oya' xɨna'i'pawi'nɨŋɨ' nimo'nɨrai yawawi xɨxegɨ'nɨ pi' pi' e'isixɨnɨrɨ ɨ'a' yeaumɨra'na' yarɨgwɨ'i'wawirɨnɨ. Yawawi apɨnɨ yarɨgwɨ'i'pimɨ da'nɨ seyɨ'ne' Gorɨxomɨ dɨŋɨ' wɨkwɨ'rogɨ'a'rɨnɨ.
46003006	Nionɨ iwamɨ'o' wa'ɨ' nɨsearɨrɨ'na' aiwa' ɨwɨ'a'nɨŋɨ' seaurɨŋa'rɨnɨ. Aporoso rɨ'wɨ'yo nɨseare'wapɨyirɨ'na' aiwa' apɨ yea'yɨ' enɨgɨnɨrɨ iniɨgɨ'nɨŋɨ' seapɨseameŋɨ'rɨnɨ. Yawawi e egwɨ'i'wawi aiwɨ seyɨ'ne' Gorɨxoya' dɨŋɨ'yo da'nɨnɨ aiwa' na' nera'pɨrɨ'nɨŋɨ' yapɨgɨ'a'rɨnɨ.
46003007	Ayɨna'nɨ gɨ'mɨnɨ go aiwa' ɨwɨ'a' urɨŋɨ'ranɨ, gɨ'mɨnɨ go iniɨgɨ' pɨseaŋɨ'ranɨ, ayɨ' ananɨrɨnɨ. Sa Gorɨxoya' dɨŋɨ'yo da'nɨ aiwa' na' yaparɨŋɨ' eŋagɨ na'nɨ xɨ'o na'nɨnɨ “Sea'yɨ e imo'nɨŋo, ayɨ' orɨ'anɨ?” yaiwipaxɨ'rɨnɨ.
46003008	Aiwa' ɨwɨ'a' urɨŋo tɨ'nɨ iniɨgɨ' pɨseaŋo tɨ'nɨ awau' wɨ'o wɨ'omɨ sea'yɨ e mɨwimo'nɨnɨ. Nɨwau'nɨ xɨxenɨ axɨ'pɨ imo'nɨŋiɨ. Sɨ'a' Gorɨxo a'ma'yo yayɨ' wimonɨ'a'yimɨ awau'mɨ yayɨ' nɨwimorɨ'na' wɨ'o xegɨ' eŋɨ'pɨ tɨ'nɨ xɨxenɨ wiirɨ wɨ'o xegɨ' eŋɨ'pɨ tɨ'nɨ enɨ xɨxenɨ wiirɨ enɨ'a'rɨnɨ.
46003009	Yawawi Gorɨxomɨ xɨna'i'pawi'nɨŋɨ' nimo'nɨrai e e'isixɨnɨrɨ wimo'narɨŋɨ'pɨ yanɨrai na'nɨ gwɨ' nawi'nɨ mo'nɨgwɨ'i'wawi eŋa'na' seyɨ'ne' oya' aiwa' omɨŋɨ'yɨ'ne'nɨŋɨ' imo'nɨŋagɨ'a na'nɨ rarɨŋɨnɨ. Seyɨ'ne' Gorɨxoya' xegɨ' aŋiwa'nɨŋɨ' enɨ imo'nɨŋoɨ.
46003010	Nionɨ Gorɨxo wa' nɨnɨwianɨrɨ e nimo'nɨrɨ e'wɨnɨgɨnɨrɨ sɨxɨ' nɨmi'moŋɨ'pimɨ da'nɨ a'ma' sɨ'ŋa' aŋɨ' mɨranɨro na'nɨ dɨŋɨ' e'mɨ' sai'mɨ' moarɨgɨ'a'pa'nɨŋɨ' nerɨ'na' pi'ra'nɨŋɨ' nɨseare'wapɨyirɨ sɨ'ŋa' xa'mɨ tɨwayɨroŋanigɨnɨ. Sɨ'ŋa' xa'mɨ nɨtɨwayɨro'ma'na' eŋa'na' a'ma' a'mɨ xamɨŋɨ' wo e da'nɨ nɨmɨra peyarɨnɨ. E nerɨ ai' seyɨ'ne' sɨ'ŋa' xa'mɨ tɨwayɨro'nɨŋomɨ da'nɨ omɨraneyɨnɨro'na' u'rapi' me' woxɨnɨ woxɨnɨ xɨxegɨ'nɨ pi'ra'nɨŋɨ' dɨŋɨ' nɨmorɨ mɨrɨ'ɨ'rɨxɨnɨ.
46003011	Seyɨ'ne' nɨjɨ'a' re imo'nɨŋoɨ. Sɨ'ŋa' iwamɨ'o' tɨwayɨro'nɨŋo, ayɨ' Jisasɨ Kiraisorɨnɨ. Sɨ'ŋa' a'mɨ sɨŋɨ' wo tɨwayɨro'nɨpaxɨ' mimo'nɨnɨ. Omɨ da'nɨnɨ sea'yɨ e nɨmɨra peyipaxɨ'rɨnɨ.
46003012	Omɨ da'nɨ aŋɨ' nɨmɨra nɨpeyirɨ'na' a'ma' wi' sɨ'ŋa' gorɨ' tɨ'nɨranɨ, sɨ'ŋa' sirɨpa' tɨ'nɨranɨ, sɨ'ŋa' aya' tɨ'ŋɨ' imo'nɨŋɨ'yɨ' tɨ'nɨranɨ, mɨrɨro wi'nɨyɨ' i'kɨ'a' tɨ'nɨranɨ, o'wɨ' tɨ'nɨranɨ, ara' sɨyikɨ' tɨ'nɨranɨ, mɨrɨro yarɨŋoɨ.
46003013	A'ma' xɨxegɨ'nɨ nɨmɨra ugɨ'a'pɨ sɨ'a' Kiraiso weapɨnɨ'a'yimɨ a'ma' nɨnenenɨ sɨŋwɨ' wɨnanɨ na'nɨ sɨŋa'nɨ imo'nɨnɨ'a'rɨnɨ. Sɨŋa'nɨ imo'na'na' re yaiwianɨ'wa'rɨnɨ, “Aŋɨ' nɨmɨrɨro'na' ayɨ' tɨ'nɨ mɨrɨgɨ'a'rɨ'anɨ?” yaiwianɨ'wa'rɨnɨ. Ayɨ' rɨpɨ na'nɨrɨnɨ. Sɨ'a' ayimɨ rɨ'a' nɨnɨ'ɨ'pimɨ da'nɨ sɨŋwɨ' wɨnaxɨ'danɨ'wa'rɨnɨ. Xɨxegɨ'nɨ mɨrɨgɨ'a'pɨ wi'yɨ'ya' rɨ'a' na'na' “Ayɨ' Gorɨxomɨ dɨŋɨ' nɨwɨkwɨ'roro ai' rɨ'a' nɨpaxɨ' imo'nɨŋɨ' tɨ'nɨ'nɨŋɨ' mɨrɨgɨ'a'rɨ'anɨ?” yaiwirane wi'yɨ'ya' rɨ'a' nɨmɨnɨrɨ e'ɨ' ai' sɨnɨ mɨrɨnɨŋagɨ nɨwɨnɨrane'na'yɨ', “Ayɨ' Gorɨxomɨ dɨŋɨ' nɨwɨkwɨ'roro'na' pi'ra'nɨŋɨ' nɨxɨ'dɨro rɨ'a' mɨnɨpaxɨ' imo'nɨŋɨ'pɨ tɨ'nɨ'nɨŋɨ' mɨrɨgɨ'a'rɨ'anɨ?” yaiwirane yanɨ'wa'rɨnɨ.
46003014	Aŋɨ' a'ma' gɨyɨ' gɨyɨ' sɨ'ŋa' xa'mɨ tɨwayɨro'nɨŋomɨ sea'yɨ e nɨmɨra peyigɨ'a'pɨ rɨ'a' mɨnɨ' sɨnɨ mɨrɨnɨŋa'na'yɨ', a'ma' ayo Gorɨxo yayɨ' wimonɨ'a'rɨnɨ.
46003015	Aŋɨ' a'ma' gɨyɨ' gɨyɨ' nɨmɨra peyigɨ'a'pɨ rɨ'a' nowa'ra'na'yɨ', “Aŋɨ' riwa' mɨrarɨŋɨnɨ.” yaiwigɨ'a'pɨ anɨpa' imo'nɨ'ɨ' eŋagɨ aiwɨ Gorɨxo yea'yɨ' nuyimɨxemearɨ'na' aŋɨ' xia'wɨ'yo rɨ'a' nɨmɨnɨrɨ yarɨ'na' rɨ'a'yo da'nɨ'nɨŋɨ' umɨxeanɨ'a'rɨnɨ.
46003016	Aŋɨ' Gorɨxo tɨ'nɨ awi' ea'narɨgɨ'iwa'nɨŋɨ' imo'nɨgɨ'a'yɨ'ne' imo'nɨŋɨ'pɨ na'nɨ seyɨ'ne' sɨnɨ majɨ'a' rimo'nɨŋoɨ? Oya' kwi'yɨ'pɨ seyɨ'ne' aŋiwa'nɨŋɨ' imo'nɨŋɨ'pimɨ i'nɨmɨ seaŋweaŋɨ'pɨ na'nɨ enɨ sɨnɨ majɨ'a' rimo'nɨŋoɨ?
46003017	A'ma' gɨyɨ' gɨyɨ' aŋɨ' Gorɨxo tɨ'nɨ awi' ea'narɨgɨ'iwa'mɨ xwɨrɨ'a' seaikɨxe'a'na'yɨ', iwa' nionɨya'iwa'nɨ imo'nɨ'wɨnɨgɨnɨrɨ imɨxɨŋɨ' eŋagɨ na'nɨ xɨ'omɨ enɨ xwɨrɨ'a' wikɨxenɨ'a'rɨnɨ. Seyɨ'ne' nɨyɨ'ne'nɨ, ayɨ' aŋɨ' iwa'nɨŋɨ' imo'nɨŋagɨ na'nɨ rarɨŋɨnɨ.
46003018	A'ma' woxɨ “Niɨwanɨŋonɨ dɨŋɨ' e'mɨ' sai'mɨ' moŋa'onɨrɨnɨ.” nɨyaiwinɨrɨ yapɨ' me'wapɨ'nɨpanɨ. Segɨ'yɨ' wo “Nionɨ a'ma' ri'na' da'ŋɨ'yɨ'ya' sɨŋwɨ'yo da'nɨ dɨŋɨ' pi'ra'nɨŋɨ' e'mɨ' sai'mɨ' moŋa'onɨrɨnɨ.” nɨyaiwinɨrɨ'na'yɨ', nepa Gorɨxoya' sɨŋwɨ'yo da'nɨ dɨŋɨ' e'mɨ' sai'mɨ' moŋo imo'nɨnɨ'a na'nɨ dɨŋɨ' apɨ pɨ'nɨ nɨwia'rɨma'na' wigɨ' sɨŋwɨ'yo da'nɨ majɨ'a' ika'rɨnarɨŋɨ' wo imo'nɨ'wɨnɨgɨnɨ.
46003019	A'ma' Gorɨxomɨ mɨxɨ'darɨgɨ'a'yɨ' “Nene dɨŋɨ' e'mɨ' sai'mɨ' moarɨŋwa'rɨnɨ.” yaiwinarɨgɨ'a'pɨ, ayɨ' Gorɨxoya' sɨŋwɨ'yo da'nɨ majɨmajɨ'a' nika'rɨnɨro yarɨgɨ'a'pɨ eŋagɨ na'nɨ seararɨŋɨnɨ. Bɨkwɨ'yo da'nɨ nionɨ seararɨŋa'pɨ tɨ'nɨ xɨxenɨ rɨpɨ nɨrɨnɨrɨ ea'nɨŋagɨ na'nɨ rarɨŋɨnɨ, “A'ma' ‘Dɨŋɨ' e'mɨ' sai'mɨ' moarɨŋwa'rɨnɨ.’ yaiwinarɨgɨ'a'pimɨ da'nɨ sɨpogwɨ' wioa'rɨnɨ'a'yo opɨki'nɨ'poyɨnɨrɨ yarɨŋo, ayɨ' Gorɨxorɨnɨ.” nɨrɨnɨrɨ ea'nɨŋagɨ na'nɨ rarɨŋɨnɨ.
46003020	A'mɨ wi' e enɨ bɨ rɨpɨ nɨrɨnɨrɨ ea'nɨnɨ, “A'mɨna' Gorɨxo nɨjɨ'a'rɨnɨ. A'ma' ‘Dɨŋɨ' e'mɨ' sai'mɨ' moŋwae'nerɨnɨ.’ yaiwinarɨgɨ'a'yɨ' wigɨ' dɨŋɨ' tɨ'nɨ eŋwɨpearɨgɨ'a'pɨ surɨ'ma' imo'nɨnɨ.” nɨrɨnɨrɨ ea'nɨnɨ.
46003021	Ayɨna'nɨ negɨ' neare'wapɨyarɨgɨ'a'yɨ' womɨ sea'yɨ e numɨ'eyoarane “Omɨnɨ xɨ'darɨŋwae'nerɨnɨ.” mɨrɨpa oyaneyɨ. Ayɨ' rɨpɨ na'nɨ seararɨŋɨnɨ. Amɨpi' nɨ'nɨ ayɨ' seyɨ'ne' arɨra' seainɨ'a na'nɨrɨnɨ.
46003022	Poronɨranɨ, Aporosoranɨ, Pitaoranɨ, xwɨ'a' rɨri'ranɨ, seyɨ'ne' sɨnɨ sɨŋɨ' nɨŋwearɨ'na'ranɨ, nɨperɨ'na'ranɨ, amɨpi' agwɨ ri'na' imo'nɨŋɨ'yɨ'ranɨ, rɨ'wɨ'yo imo'nɨnɨ'a'yɨ'ranɨ, nɨ'nɨyɨ' ayɨ' seyɨ'ne'ya' imo'nɨnɨ.
46003023	Seyɨ'ne' enɨ Kiraisoya' imo'nɨŋoɨ. O enɨ Gorɨxoya' imo'nɨŋo eŋagɨ na'nɨ “Negɨ' neare'wapɨyarɨgɨ'a'yɨ' womɨ sea'yɨ e mimɨxɨpa oyaneyɨ.” seararɨŋɨnɨ.
46004001	Seyɨ'ne' wa'ɨ' rɨmearɨŋwa'one na'nɨ dɨŋɨ' nɨmoro'na' rɨpɨnɨ mo'ɨ'rɨxɨnɨ, “Awa Kiraiso apɨ e'ɨ'rɨxɨnɨrɨ wimo'narɨŋɨ'pɨ epɨ'rɨ na'nɨ xegɨ' xɨna'i'wa'nɨŋɨ' imo'nɨgɨ'a'warɨ'anɨ? Xwɨyɨ'a' oya' yumɨ'i' rɨnɨŋɨ'pɨ a'waŋɨ' wurɨyipɨ'rɨ na'nɨ xegɨ' bosɨwowa'nɨŋɨ' imo'nɨgɨ'a'warɨ'anɨ?” yaiwi'ɨ'rɨxɨnɨ.
46004002	“Bosɨwɨ' nimo'nɨro yarɨgɨ'a'yɨ' wigɨ' dɨŋɨ' tɨ'nɨ amɨpi' aya' wi' nerɨ'na'yɨ', ayɨ' apa'nɨ yarɨŋoɨ.” yaiwiarɨŋwa'manɨ. “Sa na' bɨnɨ boso urarɨŋɨ'pɨ tɨ'nɨ xɨxenɨ dɨŋɨ' uŋwɨra'rɨpaxɨ' imo'nɨŋɨ'pɨ nerɨ'na'yɨ', ayɨ' apa'nɨ yarɨŋoɨ.” yaiwiarɨŋwa'rɨnɨ.
46004003	A'ma' opisɨ' aŋɨ'yo da'nɨ xwɨrɨxɨ' mearɨgɨ'a' wi'ranɨ, seyɨ'ne'ranɨ, segɨ' dɨŋɨ'yo da'nɨ nionɨ gɨ' yarɨŋa'pɨ na'nɨ pirɨro' nɨnɨmerɨ'na'yɨ', aya' sɨ'wɨ' bɨ mɨnɨro' “Apɨ, ayɨ' ananɨrɨnɨ.” yaiwimɨ'ɨnɨ. Niɨwanɨŋonɨ ai' gɨ' yarɨŋa'pɨ na'nɨ pirɨro' nɨmenɨrɨ “E e'a'pɨ naŋɨ'rɨ'anɨ? E e'a'pɨ sɨpi'rɨ'anɨ?” yaiwinarɨŋa'manɨ.
46004004	Nionɨ dɨŋɨ' pea' nunɨrɨ “Ɨ'wɨ' bɨ me'a'onɨrɨnɨ.” nɨyaiwinɨrɨ aiwɨ “Xwɨyɨ'a' mayonɨ imo'nɨŋɨnɨ.” wi' rɨpaxɨ' menɨnɨ. Nionɨ yarɨŋa'pɨ na'nɨ pirɨro' epaxɨ' imo'nɨŋo, ayɨ' na' wonɨ A'mɨna' Gorɨxorɨnɨ.
46004005	Ayɨna'nɨ sɨnɨ imo'nɨŋa'na' seyɨ'ne' a'ma' wi'yo xwɨyɨ'a' mumea'rɨpanɨ. A'mɨna'o —O nɨbɨrɨ'na' amɨpi' sɨ'a' yinɨŋɨ'mɨ'nɨŋɨ' imo'nɨŋɨ'yɨ' wɨ'a' o'ki'mɨxɨrɨ a'ma' dɨŋɨ' i'nɨmɨ nɨkwɨ'ro'ma'na' egɨ'a'pɨranɨ, rɨgɨ'a'pɨranɨ, nɨpɨnɨ sɨŋa'nɨ imɨxɨrɨ enɨ'orɨnɨ. O weapɨnɨ'e na'nɨ xwayɨ' nanɨro ŋwea'ɨ'rɨxɨnɨ. I'na' da'nɨ xɨxegɨ'nɨ womɨnɨ womɨnɨ yayɨ' nɨneamerɨ'na' wo xegɨ' ne'ra uŋɨ'pɨ tɨ'nɨ wo xegɨ' ne'ra uŋɨ'pɨ tɨ'nɨ xɨxenɨ nearɨnɨ'a'rɨnɨ.
46004006	Gɨ' nɨrɨxɨ'mea'yɨ'ne', payɨ' rɨna nearɨ'na' ewayɨ' xwɨyɨ'a' nionɨ tɨ'nɨ Aporoso tɨ'nɨ na'nɨ nɨra warɨŋa'pɨ, ayɨ' seyɨ'ne' dɨŋɨ' pi'ra'nɨŋɨ' nɨmoro “Poro nene yarɨŋwa'pɨ na'nɨ rɨ'a neararɨnɨ?” oyaiwi'poyɨnɨrɨ na'nɨ nɨra warɨŋɨnɨ. Seyɨ'ne' yawawi na'nɨ nɨra warɨŋa'pɨ na'nɨ dɨŋɨ' nɨmoro'na' Bɨkwɨ'yo nɨrɨnɨrɨ ea'nɨŋɨ'pɨ oga'mɨ' mepa nero sea'yɨ e mimo'nɨpa nema'na' wi'yo imɨmɨ' wimɨxɨro wi'yo sea'yɨ e umɨ'eyoaro mepa e'ɨ'rɨxɨnɨrɨ seararɨŋɨnɨ.
46004007	Seyɨ'ne' na'nɨ a'ma' gɨyɨ' “Sea'yɨ e imo'nɨgɨ'a'yɨ'rɨnɨ.” yaiwiarɨŋoɨ? Oweoɨ, wi' e mɨseaiaiwiarɨŋoɨ. Amɨpi' seyɨ'ne' imo'nɨgɨ'a'pɨ Gorɨxo wi' sɨxɨ' mɨseami'moŋɨ' reŋoɨ? Oweoɨ, amɨpi' seyɨ'ne' imo'nɨgɨ'a'pɨ o sɨwia' sɨxɨ' seami'moŋɨ'rɨnɨ. O sɨwia' sɨxɨ' seami'moŋɨ' eŋagɨ na'nɨ pi' na'nɨ sea'yɨ e nimo'nɨro sɨxɨ' mɨseami'mopa eŋɨ' na'nɨ'nɨŋɨ' mɨxɨ' meakɨ'nɨnarɨŋoɨ.
46004008	Neparɨ'anɨ? Seyɨ'ne' rɨxa aiwa' xwe' nɨnɨro'nɨŋɨ' agwɨ' i'mɨ' rɨ'a seayinɨ? Rɨxa amɨpi' wi' mɨmu'ro'nɨgɨ'a'yɨ'ne' nimo'nɨro rɨ'a ŋweaŋoɨ? None sɨnɨ sɨpɨ'a'nɨŋɨ' nimo'nɨrane ŋweaŋa'na' seyɨ'ne' rɨxa mɨxɨ' ina'yɨ' nimo'nɨro rɨ'a ŋweaŋoɨ? Ai, none enɨ seyɨ'ne' tɨ'nɨ nawi'nɨ mɨxɨ' ina'yɨ' nimo'nɨrane sea'yɨ e imo'nanɨ'wa' na'nɨ re neaimo'narɨnɨ, “Seyɨ'ne' nepa rɨxa mɨxɨ' ina'yɨ' nimo'nɨro, sɨŋwɨrɨyɨ' naŋɨ' imo'nɨmɨnɨrɨ eŋɨ'rɨnɨ.” neaimo'narɨnɨ.
46004009	Nionɨ dɨŋɨ' re nimo'narɨŋagɨ na'nɨ seararɨŋɨnɨ, “Wa'ɨ' wurɨmeaiarɨŋwa'one Gorɨxo aga sɨwia' neawa'rɨŋonerɨnɨ. A'ma' xwɨrɨxɨ' numema'na' ‘Rɨxa opɨki'poyɨ.’ ra'rɨnɨŋɨ'yɨ'nɨŋɨ' imo'nɨŋwa'onerɨnɨ. Pi' pi' nɨ'nɨ sɨŋwɨ' tɨ'gɨ'a'yɨ' —Aŋɨ'najɨ'ranɨ, a'ma'ranɨ, nɨ'nɨ sɨŋwɨ' nɨneanɨro rɨpɨ'a' neamearɨpɨ'rɨ na'nɨ a'wɨnɨmɨ yarɨŋwa'one imo'nɨŋwɨnɨ.” nimo'narɨnɨ.
46004010	None Kiraisomɨ nɨxɨ'dɨrane na'nɨ majɨmajɨ'a' ika'rɨnɨŋwa'one ai' seyɨ'ne' o tɨ'nɨ nawi'nɨ nika'rɨnɨro na'nɨ rɨxa dɨŋɨ' naŋɨ' imo'nɨŋɨ'pɨnɨ tɨ'gɨ'a'yɨ'ne'rɨnɨ. None eŋɨ' samɨŋɨ' neaweŋone ai' seyɨ'ne' rɨxa eŋɨ' ea'nɨgɨ'a'yɨ'ne'rɨnɨ. None peayɨ' neawianɨgɨ'one ai' seyɨ'ne' sea'yɨ e seaimɨxɨgɨ'oyɨ'ne'rɨnɨ.
46004011	Eŋi'na' da'nɨ agwɨ ri'na' na'nɨ none agwɨ' na'nɨ erane iniɨgɨ' na'nɨ neainɨrɨ iyɨ'a' i'rɨkwɨ'nɨ pa'nɨrane a'ma' we' tɨ'nɨ neaupɨka'kwiarɨgɨ'one imo'nɨrane aŋɨ' sa' weanɨ'wa' na'nɨ wi' mayone eŋagɨ na'nɨ aŋɨ' xwɨrɨ'nɨmerane
46004012	negɨ' we' tɨ'nɨ omɨŋɨ' anɨŋɨ' minɨ' erane a'ma' rɨperɨrɨ' neai'a'na' pi'ra'nɨŋɨ' naŋɨ'nɨ umearɨrane xeanɨŋɨ' neai'a'na' xwa'ma'mɨ' wirane
46004013	ikayɨ'wɨ' neameara'na' pɨyɨ'a' xwɨyɨ'a' urɨrane yarɨŋwa'onerɨnɨ. Xwɨ'a' rɨri' nɨri'mɨnɨ da'ŋɨ'yɨ' ra'ɨ' neaimoarɨgɨ'onerɨnɨ. A'ma' nɨ'nɨ none piaxɨ' eaŋɨ' i'yaŋwɨ'nɨŋɨ' neaimoarɨgɨ'onerɨnɨ. Agwɨ ri'na' enɨ apɨ sɨnɨ e neaimoarɨŋoɨ.
46004014	Rɨ'wamɨŋɨ' nionɨ nea'a warɨŋa' apɨ seyɨ'ne' aya' oseaimo'mɨnɨrɨ mea' niai'wɨ' gɨ' dɨŋɨ' sɨxɨ' seayiŋa'yɨ'ne'nɨŋɨ' dɨŋɨ' ɨ'a' oxɨrɨ'poyɨnɨrɨ eaarɨŋɨnɨ.
46004015	Seyɨ'ne' Kiraisomɨ pi'ra'nɨŋɨ' xɨ'dɨpɨ'rɨ'a na'nɨ yayɨ'wɨ' seamearɨgɨ'a'yɨ' nepa ɨ'a' mɨropaxɨ' eŋa'na'yɨ', segɨ' a'ponɨ'nɨŋɨ' imo'nɨŋa'onɨ ayɨ' obaxɨ' menɨnɨ. Nionɨ xwɨyɨ'a' yayɨ' seainɨpaxɨ' imo'nɨŋɨ'pɨ iwamɨ'o' wa'ɨ' nɨsearɨrɨ'na' seyɨ'ne' Kiraisɨ Jisaso tɨ'nɨ nawi'nɨ ika'rɨnɨpɨ'rɨ na'nɨ nionɨ seameaŋa'yɨ'ne'nɨŋɨ' imo'nɨŋagɨ'a na'nɨ seararɨŋɨnɨ.
46004016	Segɨ' a'ponɨ'nɨŋɨ' imo'nɨŋa'onɨ, ayɨ' nionɨ eŋagɨ na'nɨ eŋɨ' rɨre'mɨxɨ' rɨpɨ oseaimɨnɨ, “Nionɨ yarɨŋa'pa axɨ'pɨ ikanɨŋɨ' niaxɨ'dɨ'ɨ'rɨxɨnɨ.” osearɨmɨnɨ.
46004017	Nionɨ seararɨŋa'pɨ oe'poyɨnɨrɨ xa'mɨ Timotiomɨ —O gɨ' dɨŋɨ' sɨxɨ' uyirɨ dɨŋɨ' uŋwɨra'rɨrɨ eŋa'orɨnɨ. Kiraiso na'nɨ wa'ɨ' urɨŋa'pimɨ da'nɨ dɨŋɨ' wɨkwɨ'ro'agɨ na'nɨ gɨ' i'wo'nɨŋɨ' imo'nɨŋorɨnɨ. Omɨ seyɨ'ne' tɨ'a'mɨnɨ urowa're'napɨŋa'rɨnɨ. O rɨxa nɨseai'mearɨ'na' nionɨ Kiraisomɨ nɨxɨ'dɨrɨ'na' yarɨŋa'pɨ —Apɨ nionɨ amɨ amɨ nemerɨ'na' Jisasoya' sɨyikɨ' imo'nɨgɨ'a' nɨyonɨ ure'wapɨyarɨŋa'pɨrɨnɨ. Apɨ na'nɨ o dirɨrɨ' seainɨŋoɨ.
46004018	Wiyɨ'ne' nionɨ mɨbɨpa emɨ'a na'nɨ'nɨŋɨ' sea'yɨ e sea'yɨ e nɨmenɨro wa'rɨxayɨ'ne' imo'narɨŋoɨ.
46004019	E nerɨ ai' A'mɨna' Gorɨxo nɨwimo'nɨrɨ'na' nionɨ sɨnɨ me' seyɨ'ne' tɨ'a'mɨnɨ nɨbɨrɨ wa'rɨxayɨ'ne'ya' xwɨyɨ'a'pɨ arɨ'a' mɨseai' segɨ' eŋɨ' nea'nɨro sea'yɨ e imo'nɨgɨ'a'pɨ apimɨ da'nɨ ri' rimo'narɨgɨ'awixɨnɨrɨ sɨŋwɨ' seanaxɨ'dɨmɨ'a'rɨnɨ.
46004020	A'ma' maŋɨ'pa'nɨ rarɨŋagɨ'a nɨwɨnɨrane'na' “Ayɨ' Gorɨxoya' xwioxɨ'yo pa'wipɨ'rɨ'a'yɨ'rɨ'anɨ?” yaiwiarɨŋwa'manɨ. Eŋɨ' nea'nɨro uxɨ'darɨŋagɨ'a nɨwɨnɨrane'na' “Ayɨ' oya' xwioxɨ'yo ŋwea'yɨ'rɨ'anɨ?” yaiwiarɨŋwa' eŋagɨ na'nɨ seararɨŋɨnɨ.
46004021	Seyɨ'ne' gɨ'mɨnɨ gɨpɨ na'nɨ seaimo'narɨnɨ? “Poro sɨyikɨ' nearanɨ na'nɨ iwaŋɨ' nɨmea'mɨ bɨ'wɨnɨgɨnɨ.” rɨseaimo'narɨnɨ? “Dɨŋɨ' sɨxɨ' neayarɨŋɨ'pɨ neai'wapɨyinɨ na'nɨ nɨpenɨ' nimo'nɨma'na' bɨ'wɨnɨgɨnɨ.” rɨseaimo'narɨnɨ?
46005001	Xwɨyɨ'a' bɨ rɨpɨ seyɨ'ne' na'nɨ rɨnɨmearɨnɨ, “Jisasoya' sɨyikɨ' imo'nɨgɨ'a' Korinɨyo ŋweagɨ'a'yɨ' wi' ɨ'wɨ' inarɨŋoɨ.” rɨnɨmearɨnɨ. Ɨ'wɨ' apɨ e'ma' Gorɨxomɨ mɨxɨ'darɨgɨ'a'yɨ' ai' xe oinɨ'poyɨnɨrɨ sɨŋwɨ' mɨwɨnarɨgɨ'a'pɨ na'nɨ seararɨŋɨnɨ. Segɨ' wo xanoya' apɨxi' tɨ'nɨ ɨ'wɨ' ninayi'ɨ'isa'na' mea'nɨgɨ'i' eŋagɨ na'nɨ rarɨŋɨnɨ.
46005002	Ɨ'wɨ' apɨ sɨnɨ eŋa'na' pi' na'nɨ wa'rɨxayɨ'ne' imo'narɨŋoɨ? Sɨpi' apɨ yarɨŋomɨ segɨ' sɨyikɨ' imo'nɨgɨ'a'pimɨ da'nɨ nɨparɨro mopaxɨ' eŋagɨ na'nɨ apɨ e nema'na' ŋwɨ' nearo sɨŋwɨrɨyɨ', ayɨ' naŋɨ' yanɨrɨ egɨ'a'rɨnɨ.
46005003	Nionɨ na' jɨ'amɨ nɨŋwearɨ ai' gɨ' dɨŋɨ'pɨ seakɨkayoŋa'onɨ seyɨ'ne' tɨ'nɨ ŋweaarɨŋa'pa'nɨŋɨ' sɨpi' apɨ eŋomɨ rɨxa xwɨyɨ'a' umea'rɨŋa'rɨnɨ.
46005004	A'mɨna' Jisaso nɨrowa'rɨŋɨ'pimɨ da'nɨ dɨŋɨ' re moa'rɨ'anigɨnɨ, “Ayɨ' awi' nea'nɨro'na' nionɨ sɨnɨ dɨŋɨ' ukɨkayoŋa'na' eŋɨ' ea'nɨŋɨ' A'mɨna' Jisasoya'pimɨ da'nɨ xwɨyɨ'a' axɨ' rɨpɨ rɨnɨ'ɨ'rɨxɨnɨ, ‘Xe ɨ'wɨ' apɨ yarɨŋo na'omɨnɨ xwɨrɨ'a' wikɨxenɨ'a na'nɨ Seteno tɨ'nɨ owa'raneyɨ. Rɨ'wɨ'yo sɨ'a' A'mɨna'o bɨnɨ'a'yimɨ xegɨ' dɨŋɨ'pɨ yea'yɨ' uyimɨxemeanɨ'a na'nɨ agwɨ Seteno tɨ'nɨ owa'raneyɨ.’ rɨnɨ'ɨ'rɨxɨnɨ.” dɨŋɨ' e moa'rɨ'anigɨnɨ.
46005005	A'mɨna' Jisaso nɨrowa'rɨŋɨ'pimɨ da'nɨ dɨŋɨ' re moa'rɨ'anigɨnɨ, “Ayɨ' awi' nea'nɨro'na' nionɨ sɨnɨ dɨŋɨ' ukɨkayoŋa'na' eŋɨ' ea'nɨŋɨ' A'mɨna' Jisasoya'pimɨ da'nɨ xwɨyɨ'a' axɨ' rɨpɨ rɨnɨ'ɨ'rɨxɨnɨ, ‘Xe ɨ'wɨ' apɨ yarɨŋo na'omɨnɨ xwɨrɨ'a' wikɨxenɨ'a na'nɨ Seteno tɨ'nɨ owa'raneyɨ. Rɨ'wɨ'yo sɨ'a' A'mɨna'o bɨnɨ'a'yimɨ xegɨ' dɨŋɨ'pɨ yea'yɨ' uyimɨxemeanɨ'a na'nɨ agwɨ Seteno tɨ'nɨ owa'raneyɨ.’ rɨnɨ'ɨ'rɨxɨnɨ.” dɨŋɨ' e moa'rɨ'anigɨnɨ.
46005006	Seyɨ'ne' wa'rɨxa imo'narɨgɨ'a'pɨ aga naŋɨ' menɨnɨ. Yisɨ' bɨ onɨmia'pɨ tɨ'agɨ ai' bisɨ'kerɨ'a' nɨpimɨnɨ i'kwiaŋwɨ' eapɨna'rarɨ'na' nɨpɨnɨ nɨmɨga warɨŋɨ'pɨ na'nɨ seyɨ'ne' nɨjɨ'a' mimo'nɨpa reŋoɨ?
46005007	Yisɨ' onɨmia'pɨ ta'na' bisɨ'kerɨ'a' nɨpimɨnɨ i'kwiaŋwɨ' eapɨna'rarɨŋɨ'pa axɨ'pɨ xa'mɨ ɨ'wɨ' na' wonɨ e'ɨ' ai' a'ma' obaxɨ' axɨ'pɨ xe'nɨpaxɨ' eŋagɨ na'nɨ seyɨ'ne' bisɨ'kerɨ'a' sɨŋɨ'nɨŋɨ' imo'nɨpɨ'rɨ na'nɨ yisɨ' xa'mɨŋɨ'nɨŋɨ' imo'nɨŋɨ'pɨ emɨ kwɨ'rɨmo'poyɨ. Seyɨ'ne' rɨxa bisɨ'kerɨ'a' yisɨ' mayɨ' sɨŋɨ'nɨŋɨ' imo'nɨŋagɨ ai' seararɨŋɨnɨ. Ayɨ' rɨpɨ na'nɨrɨnɨ. “Judayene Gorɨxoya' aŋɨ'najo neamu'roagɨ'pɨ na'nɨ dɨŋɨ' moanɨ na'nɨ sipɨsipɨ' rɨdɨyowa' yarɨŋwa'pa Kiraiso enɨ nene na'nɨ rɨxa rɨdɨyowa' inɨŋɨ' eŋagɨ na'nɨ seyɨ'ne' rɨxa bisɨ'kerɨ'a' yisɨ' mayɨ' sɨŋɨ'nɨŋɨ' imo'nɨŋoɨ.” nimo'narɨnɨ.
46005008	Ayɨna'nɨ nene Kiraiso neaiiŋɨ'pɨ na'nɨ dɨŋɨ' moanɨ na'nɨ aiwa' apɨ nɨnɨrane yayɨ' nerane'na' bisɨ'kerɨ'a' yisɨ' xa'mɨŋɨ'pɨ —Apɨ sɨpi' wika'rɨro rɨkɨkɨrɨ'o' ero yarɨgɨ'a'nɨŋɨ' imo'nɨŋɨ'pɨrɨnɨ. Apɨ tɨ'nɨ nimɨxɨrɨ mɨnɨ' bisɨ'kerɨ'a' yisɨ' mayɨ'pɨ —Apɨ dɨŋɨ' naŋɨ'pɨnɨ ɨ'a' xɨrɨro nepa imo'nɨŋɨ'pɨnɨ na'nɨ rɨro yarɨgɨ'a'pɨrɨnɨ. Bisɨ'kerɨ'a' yisɨ' mayɨ' apɨ tɨ'nɨ nɨ'wanɨgɨnɨ.
46005009	Nionɨ xa'mɨ payɨ' wɨna re nɨrɨrɨ nearɨ mo'napɨŋa'rɨnɨ, “Seyɨ'ne' a'ma' ɨ'wɨ' inarɨgɨ'a'yɨ' tɨ'nɨ nawi'nɨ gwiaumɨ' minɨpanɨ.” nɨrɨrɨ nearɨ mo'napɨŋa'rɨnɨ.
46005010	E nɨrɨrɨ nearɨ'na' a'ma' Gorɨxomɨ mɨxɨ'darɨgɨ'a' ɨ'wɨ' inɨro'ranɨ, sɨŋwɨ' ɨ'wɨ' wɨnɨro'ranɨ, ɨ'wɨ' ura'pɨro'ranɨ, wigɨ' ŋwɨ'a'pimɨ xɨ'dɨro'ranɨ, yarɨgɨ'a'yɨ' na'nɨ mɨsearɨŋanigɨnɨ. “A'ma' Gorɨxomɨ mɨxɨ'darɨgɨ'a' apɨ apɨ e yarɨgɨ'a'yɨ' tɨ'nɨ gwiaumɨ' wi' minɨpa oemɨnɨ.” nɨyaiwiro'na'yɨ', xwɨ'a' rɨri'mɨ pɨ'nɨ nɨwia'rɨrɨ na'nɨ e epaxɨ' imo'nɨŋagɨ na'nɨ wi' e mɨsearɨŋanigɨnɨ.
46005011	Payɨ' xa'mɨ nɨrɨrɨ nearɨ'na' ayɨ' rɨpɨ imo'nɨŋɨ'pɨ na'nɨ searɨŋanigɨnɨ, “A'ma' ‘Jisasomɨ nɨxɨ'dɨrɨ na'nɨ segɨ' se'rɨxɨ'mea'onɨrɨnɨ.’ rarɨŋɨ' wo apɨxɨ' wi' tɨ'nɨ ɨ'wɨ' inɨrɨranɨ, sɨŋwɨ' ɨ'wɨ' wɨnɨrɨranɨ, xegɨ' ŋwɨ'a'pimɨ xɨ'dɨrɨranɨ, a'ma'yo ikayɨ'wɨ' umearɨrɨranɨ, iniɨgɨ' xwapɨ' nɨnɨma'na' papɨkɨ' erɨranɨ, a'ma'ya' amɨpi' wi' ɨ'wɨ' ura'pɨrɨranɨ, e yarɨŋo tɨ'nɨ gwiaumɨ' minɨpanɨ. Aiwa' ai' o tɨ'nɨ nawi'nɨ nɨkumɨxɨnɨrɨ mɨnɨpanɨ.” nɨrɨrɨ eaŋanigɨnɨ.
46005012	Ayɨ' rɨpɨ na'nɨ seararɨŋɨnɨ. A'ma' Jisasoya' sɨyikɨ' imo'nɨŋwae'ne tɨ'nɨ sɨnɨ nawi'nɨ mimo'nɨgɨ'a'yo nionɨ sɨŋwɨ' nɨwɨnaxɨ'dɨrɨ xwɨyɨ'a' urɨpaxɨ' rimo'nɨŋɨnɨ? Oweoɨ, ayo Gorɨxo sɨŋwɨ' nɨwɨnaxɨ'dɨrɨ xwɨyɨ'a' urɨpaxɨ'rɨnɨ. E nerɨ ai' a'ma' Gorɨxomɨ dɨŋɨ' nɨwɨkwɨ'roro na'nɨ seyɨ'ne' tɨ'nɨ nawi'nɨ imo'nɨgɨ'a'yo sɨŋwɨ' nɨwɨnaxɨ'dɨro sɨpi' yarɨŋagɨ'a nɨwɨnɨrɨ'na' xwɨyɨ'a' urɨ'ɨ'rɨxɨnɨ. A'ma' sɨpi' eŋomɨ emɨ parɨmo'ɨ'rɨxɨnɨrɨ seararɨŋɨnɨ.
46005013	Ayɨ' rɨpɨ na'nɨ seararɨŋɨnɨ. A'ma' Jisasoya' sɨyikɨ' imo'nɨŋwae'ne tɨ'nɨ sɨnɨ nawi'nɨ mimo'nɨgɨ'a'yo nionɨ sɨŋwɨ' nɨwɨnaxɨ'dɨrɨ xwɨyɨ'a' urɨpaxɨ' rimo'nɨŋɨnɨ? Oweoɨ, ayo Gorɨxo sɨŋwɨ' nɨwɨnaxɨ'dɨrɨ xwɨyɨ'a' urɨpaxɨ'rɨnɨ. E nerɨ ai' a'ma' Gorɨxomɨ dɨŋɨ' nɨwɨkwɨ'roro na'nɨ seyɨ'ne' tɨ'nɨ nawi'nɨ imo'nɨgɨ'a'yo sɨŋwɨ' nɨwɨnaxɨ'dɨro sɨpi' yarɨŋagɨ'a nɨwɨnɨrɨ'na' xwɨyɨ'a' urɨ'ɨ'rɨxɨnɨ. A'ma' sɨpi' eŋomɨ emɨ parɨmo'ɨ'rɨxɨnɨrɨ seararɨŋɨnɨ.
46006001	Segɨ'yɨ' wo xegɨ' imo'nɨŋɨ' wo tɨ'nɨ xwɨyɨ'a' imɨxɨpɨsi na'nɨ nimo'nɨrɨ'na', arɨge nerɨ “A'ma' Gorɨxoya' imo'nɨgɨ'a'yɨ' tɨ'nɨ nɨrɨrane pi'ra'nɨŋɨ' oyeaimɨxɨ'poyɨ.” mɨyaiwi' ayo nɨmu'rorɨ “A'ma' Gorɨxoya' mimo'nɨgɨ'a'yɨ' tɨ'nɨ nɨrɨrane pi'ra'nɨŋɨ' oyeaimɨxɨ'poyɨ.” nɨyaiwirɨ wigɨ' opisɨ' aŋɨ' tɨ'ŋɨ' e na'nɨ warɨŋɨ'rɨnɨ?
46006002	Gorɨxoya' a'ma' imo'nɨŋwae'ne Kiraiso nɨweapɨrɨ'na' xɨ'o tɨ'nɨ nawi'nɨ nene a'ma' Gorɨxoya' mimo'nɨgɨ'a'yo xwɨrɨxɨ' umeanɨ'wa'pɨ na'nɨ sɨnɨ nɨjɨ'a' mimo'nɨpa reŋoɨ? Seyɨ'ne' xwɨrɨxɨ' sea'yɨ e imo'nɨŋɨ' apɨ umepɨ'rɨ'a' eŋagɨ na'nɨ “Xwɨyɨ'a' onɨmia' agwɨ ri'na' rɨnarɨŋwa'pia xwɨrɨxɨ' mɨmenɨpaxɨ' imo'nɨŋwae'nerɨnɨ.” rɨyaiwinarɨŋoɨ? Ananɨ xwɨrɨxɨ' menɨpaxɨ' imo'nɨgɨ'a'yɨ'ne'rɨnɨ.
46006003	Aŋɨ'najɨ' maŋɨ' Gorɨxoya'yo pɨ'rɨ' wiai'kigɨ'a'yo xwɨrɨxɨ' nene umeanɨ'wa'pɨ na'nɨ sɨnɨ nɨjɨ'a' mimo'nɨpa reŋoɨ? Seyɨ'ne' e epɨ'rɨ'a' eŋagɨ na'nɨ xwɨyɨ'a' xwɨ'a' tɨ'yo rɨnarɨŋwa'yo aŋɨpaxɨ' xwɨrɨxɨ' umepaxɨ'yɨ'ne'rɨnɨ.
46006004	Ayɨna'nɨ wiyɨ'ne' xwɨyɨ'a' bɨ tɨ'gɨ'a'yɨ'ne' nimo'nɨro'na' pi' na'nɨ a'ma' Jisasoya' sɨyikɨ' imo'nɨgɨ'a'yɨ'ne'ya' sɨŋwɨ'yo da'nɨ sɨpɨ'a' imo'nɨgɨ'a'yɨ' wi' pi'ra'nɨŋɨ' oneaimɨxɨ'poyɨnɨrɨ ayɨ' tɨ'ŋɨ' e na'nɨ warɨgɨ'a'rɨnɨ?
46006005	Aya' seaimopaxɨ' bɨ rɨpɨ yarɨŋɨ' oseaimɨnɨ. Jisasoya' sɨyikɨ' imo'nɨgɨ'a'yɨ'ne', segɨ'yɨ' wo wo tɨ'nɨ xwɨyɨ'a' tɨ'ŋɨ' nimo'nɨrɨ'na' segɨ'yɨ' dɨŋɨ' tɨ'ŋɨ' wo xwɨyɨ'a' arɨ'a' nɨwirɨ pi'ra'nɨŋɨ' wimɨxɨyipaxɨ' imo'nɨŋo menɨranɨ?
46006006	Se'rɨxɨ'mea'nɨŋɨ' imo'nɨŋɨ' wo wɨ'omɨ xwɨrɨxɨ' oumemɨnɨrɨ'na', ayɨ' naŋɨ' mimo'nɨŋɨ' nerɨ ai' Jisasomɨ dɨŋɨ' mɨwɨkwɨ'roarɨgɨ'a'yɨ' pi'ra'nɨŋɨ' oyeaimɨxɨ'poyɨnɨrɨ ayɨ' tɨ'ŋɨ' e na'nɨ nɨmea'mɨ nurɨ'na'yɨ', ayɨ' aga sɨpi' imo'nɨŋɨ'pɨ yarɨnɨ.
46006007	“Jisasomɨ pi'ra'nɨŋɨ' oxɨ'daneyɨ.” yaiwiarɨgɨ'a'yɨ'ne' xwɨrɨxɨ' nɨmenɨro'na' apimɨ da'nɨ rɨxa rɨ'pai'wɨ'nɨŋɨ' meaa'rarɨŋoɨ. Dɨxɨ' womɨ xwɨrɨxɨ' mume' xe onika'rɨnɨrɨ nerɨ'na'yɨ', “Ayɨ' apa'nɨ yarɨŋoɨ.” searɨmɨ'ɨnɨ. Xwɨrɨxɨ' mume' amɨpi' xe ɨ'wɨ' onɨra'pɨnɨrɨ nerɨ'na'yɨ', “Ayɨ' apa'nɨ yarɨŋoɨ.” searɨmɨ'ɨnɨ.
46006008	E nerɨ ai' seyɨ'ne' wi' e mepa nero sɨpi' ika'rɨnɨro ɨ'wɨ' ra'penɨro yarɨŋoɨ. Se'rɨxɨ'mea'nɨŋɨ' imo'nɨgɨ'a'o ai' apɨ e wika'rarɨŋoɨ.
46006009	Gorɨxo a'ma' rɨkɨkɨrɨ'o' yarɨgɨ'a'yɨ' xe xɨ'oya' xwioxɨ'yo opa'wi'poyɨnɨrɨ sɨŋwɨ' mɨwɨnɨpa enɨ'a'pɨ na'nɨ seyɨ'ne' sɨnɨ nɨjɨ'a' mimo'nɨpa reŋoɨ? Seyɨ'ne' xeŋwɨ'nɨ nɨmoro yapɨ'nɨŋɨ' me'wapɨ'nɨpanɨ. A'ma' ɨ'wɨ' ninɨrɨ rɨ'pea'narɨgɨ'a'yɨ'ranɨ, wigɨ' ŋwɨ'a'pimɨ ɨ'a' xɨrarɨgɨ'a'yɨ'ranɨ, oxɨ' wo apɨxɨ' wi' tɨ'nɨ ɨ'wɨ' inarɨgɨ'a'yɨ'ranɨ, oxɨ' wo wɨ'o tɨ'nɨ “Ɨ'wɨ' oinaiyɨ.” wimo'narɨgɨ'a'yɨ'ranɨ, oxɨ' wo wɨ'o tɨ'nɨ iyɨ' onarɨgɨ'a'yɨ'ranɨ,
46006010	ɨ'wɨ' ura'pekɨxearɨgɨ'a'yɨ'ranɨ, amɨpi' waya'yo sɨŋwɨ' ɨ'wɨ' wɨnarɨgɨ'a'yɨ'ranɨ, iniɨgɨ' xwe' nɨnɨro papɨkɨ' yarɨgɨ'a'yɨ'ranɨ, ikayɨ'wɨ' umeararɨgɨ'a'yɨ'ranɨ, majɨ'a' nɨwika'rɨma'na' ɨ'wɨ' ura'parɨgɨ'a'yɨ'ranɨ, a'ma' e yarɨgɨ'a'yɨ' wi' Gorɨxo gɨ' xwioxɨ'yo xe oŋwea'poyɨnɨrɨ wi' sɨŋwɨ' wɨnɨnɨ'a' menɨnɨ.
46006011	Xa'mɨ wiyɨ'ne' apɨ bɨ yagɨ'a'yɨ'ne' imo'nɨŋagɨ'a ai' A'mɨna' Jisasɨ Kiraiso tɨ'nɨ kwi'yɨ' negɨ' a'po Gorɨxoya'pɨ tɨ'nɨ egɨ'i'pimɨ da'nɨ Gorɨxo segɨ' yagɨ'a'pɨ rɨxa igɨ'a'nɨŋɨ' seaea'morɨ sɨyikwɨ' mi'nɨŋɨ'yɨ'ne' imo'nɨ'ɨ'rɨxɨnɨrɨ seaimɨxɨrɨ xwɨyɨ'a' mayɨ' imo'nɨgɨ'a'yɨ'ne' imo'nɨ'ɨ'rɨxɨnɨrɨ seaimɨxɨrɨ eŋɨ'rɨnɨ.
46006012	Seyɨ'ne' re nɨyaiwiarɨŋagɨ'a aiwɨ “Pi' pi' ‘Oemɨnɨ.’ nɨneaimo'nɨrɨ'na' ananɨ epaxenerɨnɨ.” nɨyaiwiarɨŋagɨ'a aiwɨ apimɨ nɨpimɨnɨ da'nɨ naŋɨ' seaimɨxɨpaxɨ' menɨnɨ. Amɨpi' nionɨ “Oemɨnɨ.” nɨnimo'nɨrɨ'na' apɨ ananɨ nepaxonɨ aiwɨ wi' na'nɨnɨ xe mɨŋɨ' nɨniga ounɨrɨ sɨŋwɨ' wɨnɨmɨ'a'manɨ.
46006013	A'ma' ɨ'wɨ' inarɨgɨ'a' wi' ɨ'wɨ' wiwanɨŋɨ'yɨ' yarɨgɨ'a'pɨ na'nɨ re oyaiwi'poyɨnɨrɨ, “Ananɨrɨnɨ. A'ma' na'pɨ, ayɨ' apɨ na'nɨ menɨranɨ?” oyaiwi'poyɨnɨrɨ ewayɨ' ikaxɨ' rɨpɨ rarɨgɨ'a'rɨnɨ, “Aiwa' ayɨ' agwu' na'nɨrɨnɨ. Agwu' enɨ ayɨ' aiwa' na'nɨrɨnɨ.” E rarɨgɨ'a'pɨ nepa rɨnɨŋagɨ aiwɨ Gorɨxo agwu' tɨ'nɨ aiwa'pɨ tɨ'nɨ anɨpa' imɨxɨnɨ'a'rɨnɨ. E nerɨ ai' a'mae'ne ɨ'wɨ' inanɨ'wa' na'nɨ menɨnɨ. A'mɨna'o wimo'narɨŋɨ'pɨnɨ yanɨ'wa' na'nɨ imo'nɨŋwɨnɨ. A'mɨna'o enɨ a'ma' na'pɨ naŋɨ' oimo'nɨ'poyɨnɨrɨ yarɨŋɨ'rɨnɨ.
46006014	Gorɨxo sa negɨ' A'mɨna' Jisaso owia'pɨ'nɨmeanɨrɨ sɨŋɨ' wimɨxɨŋɨ'manɨ. Nene enɨ wia'pɨ'nɨmeanɨ'wa' na'nɨ xegɨ' eŋɨ' ea'nɨŋɨ'pimɨ da'nɨ sɨŋɨ' neaimɨxɨnɨ'a' eŋagɨ na'nɨ rarɨŋɨnɨ.
46006015	Seyɨ'ne' Kiraisoya' sɨyikɨ'pɨ imo'nɨgɨ'a'yɨ'ne' eŋagɨ na'nɨ xɨ'oya' na'pimɨ da'nɨ seyɨ'ne' bɨ bɨ'nɨŋɨ' imo'nɨgɨ'a'pɨ na'nɨ sɨnɨ majɨ'a' rimo'nɨŋoɨ? Ayɨna'nɨ nionɨ oya' na'pimɨ da'nɨ bɨ'nɨŋɨ' imo'nɨŋa'onɨ nɨyo'nɨmɨ nurɨ apɨxɨ' iyɨ' ede da'nɨ warɨgɨ'a' wi'mɨ nɨkumɨxɨnɨrɨ'na' “Ayɨ' ananɨrɨnɨ.” rɨyaiwiarɨŋoɨ? Oweoɨ, wi' e yaiwipaxɨ' menɨnɨ.
46006016	A'ma' apɨxɨ' iyɨ' ede da'nɨ warɨgɨ'i'mɨ kumɨxɨnɨgɨ'a' gɨyɨ' gɨyɨ', ayɨ' xɨ'i' tɨ'nɨ nawi'nɨ nimo'nɨro na' ayɨ' na' bɨnɨ'nɨŋɨ' imo'nɨgɨ'a'pɨ na'nɨ seyɨ'ne' sɨnɨ majɨ'a' rimo'nɨŋoɨ? Bɨkwɨ'yo da'nɨ xwɨyɨ'a' rɨpɨ “Ayau' nɨkumɨxɨnɨrɨ'na' na' ayɨ' na' bɨnɨ'nɨŋɨ' imo'nɨgɨ'i'rɨnɨ.” nɨrɨnɨrɨ ea'nɨŋagɨ na'nɨ seararɨŋɨnɨ.
46006017	E nerɨ ai' a'ma' A'mɨna'o tɨ'nɨ nawi'nɨ kumɨxɨnɨ'a'yɨ' o tɨ'nɨ nawi'nɨ nimo'nɨro'na' kwi'yɨ' axɨ'pɨ tɨ'gɨ'a'yɨ' imo'narɨgɨ'a'rɨnɨ.
46006018	A'ma' wi' tɨ'nɨ ɨ'wɨ' inanɨgɨnɨrɨ wa'yɨ' nero e'ɨ' u'ɨ'rɨxɨnɨ. Pi' pi' ɨ'wɨ' a'ma' yarɨgɨ'a' wi'nɨyɨ' na'omɨ bɨ'arɨwa'mɨnɨ nero ai' apɨxɨ' tɨ'nɨ ɨ'wɨ' inarɨgɨ'a'pɨ xegɨ' bɨ imo'nɨnɨ. Na'omɨ i'nɨmɨ da'nɨ nero na'nɨ wiwanɨŋɨ'yɨ' xwɨrɨ'a' ikɨxenarɨgɨ'a'rɨnɨ.
46006019	Segɨ' na' xɨxegɨ'nɨ imo'nɨgɨ'a'pɨ, ayɨ' kwi'yɨ' Gorɨxoya'pɨ na'nɨ —Apɨ Gorɨxo sɨxɨ' seami'mo'a'na' seaai'nɨŋɨ'pɨrɨnɨ. Apɨ na'nɨ segɨ' wara' aŋɨ'nɨŋɨ' imo'nɨgɨ'a'pɨ na'nɨ seyɨ'ne' sɨnɨ majɨ'a' rimo'nɨŋoɨ? Gorɨxo Jisaso neaiiŋɨ'pimɨ da'nɨ rɨxa bɨ'nɨŋɨ' neaiŋɨ' eŋagɨ na'nɨ rɨxa xɨ'oya' imo'nɨŋwɨnɨ. Sɨnɨ sewanɨŋɨ'yɨ'ne'ya' mimo'nɨŋoɨ. Ayɨna'nɨ seyɨ'ne' segɨ' na'pimɨ da'nɨ pi' pi' nero'na' Gorɨxomɨ sea'yɨ e umepaxɨ' imo'nɨŋɨ'pɨnɨ e'ɨ'rɨxɨnɨ.
46006020	Segɨ' na' xɨxegɨ'nɨ imo'nɨgɨ'a'pɨ, ayɨ' kwi'yɨ' Gorɨxoya'pɨ na'nɨ —Apɨ Gorɨxo sɨxɨ' seami'mo'a'na' seaai'nɨŋɨ'pɨrɨnɨ. Apɨ na'nɨ segɨ' wara' aŋɨ'nɨŋɨ' imo'nɨgɨ'a'pɨ na'nɨ seyɨ'ne' sɨnɨ majɨ'a' rimo'nɨŋoɨ? Gorɨxo Jisaso neaiiŋɨ'pimɨ da'nɨ rɨxa bɨ'nɨŋɨ' neaiŋɨ' eŋagɨ na'nɨ rɨxa xɨ'oya' imo'nɨŋwɨnɨ. Sɨnɨ sewanɨŋɨ'yɨ'ne'ya' mimo'nɨŋoɨ. Ayɨna'nɨ seyɨ'ne' segɨ' na'pimɨ da'nɨ pi' pi' nero'na' Gorɨxomɨ sea'yɨ e umepaxɨ' imo'nɨŋɨ'pɨnɨ e'ɨ'rɨxɨnɨ.
46007001	Seyɨ'ne' payɨ' nearo yarɨŋɨ' nigɨ'a'pɨ na'nɨ a'waŋɨ' bɨ osearɨmɨnɨ. Oyɨ, a'ma' apɨxɨ' bɨ mɨmeapa nerɨ'na'yɨ', ayɨ' naŋɨ' yarɨŋoɨ.
46007002	E nɨsearɨrɨ ai' ɨ'wɨ' xɨxegɨ'nɨ a'ma' inarɨgɨ'a'pimɨ da'nɨ ɨ'eapa' seainɨpaxɨ' eŋagɨ na'nɨ oxɨ' woxɨ woxɨ dɨxɨ' apɨxɨ' mearɨ apɨxɨ' wi'yɨ wi'yɨ enɨ dɨxɨ' oxɨ' mea'nɨrɨ e'ɨrɨxɨnɨ.
46007003	Apɨxɨ' wi'yɨ “Gɨ' oxo ɨ'a' onɨxɨrɨnɨ.” nɨsimo'nɨrɨ'na' xiagwoxɨ i'mɨ xe ɨ'a' xɨrɨ'ɨrɨxɨnɨ. Oxɨ' woxɨ “Gɨ' apɨxi'mɨ ɨ'a' oxɨrɨmɨnɨ.” nɨsimo'nɨrɨ'na' xiepi'yɨ enɨ “Xe ɨ'a' onɨxɨrɨnɨ.” yaiwi'ɨrɨxɨnɨ.
46007004	Xiagwoxɨ, ayɨ' dɨxɨ' na'pɨ na'nɨ xia'woxɨmanɨ. Dɨxɨ' apɨxi' dɨxɨ' na'pɨ na'nɨ xiɨ'a'i'rɨnɨ. Xiepi'yɨ enɨ, ayɨ' dɨxɨ' na'pɨ na'nɨ xiɨ'a'i'yɨmanɨ. Dɨxɨ' oxo, ayɨ' ji'xɨya' na'pɨ na'nɨ xia'worɨnɨ.
46007005	Ayɨna'nɨ wɨyagwi' wɨyagwi' “Ɨ'a' oxɨrɨnaiyɨ.” nɨrɨnɨri'na' arɨ'a' me' minɨ' xɨxe “Oyɨ.” rɨnɨ'isixɨnɨ. Sɨ'a' a'rɨ'nɨ' Gorɨxomɨ xwɨyɨ'a' rɨrɨmɨ' wiani na'nɨ xɨxe “Oweoɨ.” nɨrɨnɨri'na', ayɨ' ananɨrɨnɨ. E nɨsearɨrɨ ai' sɨ'a' “ ‘Oweoɨ.’ orɨnaiyɨ.” yaiwi'ɨ'i'pɨ rɨxa no'rɨma'na' eŋa'na' a'mɨ ɨ'a' xɨrɨnɨ'isixɨnɨ. Ayɨ' rɨpɨ na'nɨrɨnɨ. Woxɨ woxɨ “A'ma' wi' tɨ'nɨ ɨ'wɨ' inani'pɨ na'nɨ mɨŋɨ' minɨpa oemɨnɨ.” nɨsimo'nɨrɨ ai' xɨxenɨ apɨ emɨnɨrɨ na'nɨ eŋɨ' mɨrea'nɨŋagɨ na'nɨ Seteno a'ma' wi' tɨ'nɨ ɨ'wɨ' inɨrɨ na'nɨ rɨrɨ'pea'wɨnɨgɨnɨrɨ “A'mɨ ɨ'a' xɨrɨnɨ'isixɨnɨ.” seararɨŋɨnɨ.
46007006	“Sɨ'a' a'rɨ'nɨ' Gorɨxomɨ rɨxɨŋɨ' urɨpɨ'rɨ na'nɨ xɨxe ‘Oweoɨ.’ nɨrɨnɨro'na', ayɨ' ananɨrɨnɨ.” seararɨŋa'pɨ sekaxɨ' e e'ɨ'rɨxɨnɨrɨ mɨseararɨŋɨnɨ. Nɨseaimo'nɨrɨ'na' xe e e'ɨ'rɨxɨnɨrɨ sɨŋwɨ' seanarɨŋɨnɨ.
46007007	“A'ma' nɨ'nɨ nionɨ apɨxɨ' mɨmeapa eŋa'onɨ yapɨ nimo'nɨrɨ'na', ayɨ' ananɨrɨnɨ.” nimo'narɨnɨ. E nerɨ ai' Gorɨxo a'ma' o omɨ xɨxegɨ'nɨyo wa' nɨwianɨrɨ nɨwiirɨ'na' wi'yo mea'nɨpaxɨ' oimo'nɨ'poyɨnɨrɨ wiirɨ wi'yo mɨmea'nɨpaxɨ' oimo'nɨ'poyɨnɨrɨ wiirɨ eŋɨ' eŋagɨ na'nɨ seararɨŋɨnɨ.
46007008	Segɨ' a'ma' sɨnɨ mɨmea'nɨgɨ'a'yɨ' tɨ'nɨ apɨxɨ' anɨ'yɨ' tɨ'nɨ na'nɨ rɨpɨ osearɨmɨnɨ. Ayɨ' mɨmea'nɨŋa'onɨ yapɨ sɨnɨ anɨŋɨ' e nimo'nɨro'na' naŋɨ' yarɨŋoɨ.
46007009	E nɨsearɨrɨ ai' rɨpɨ enɨ osearɨmɨnɨ. “A'ma' wi' tɨ'nɨ ɨ'wɨ' inanɨ na'nɨ mɨŋɨ' mɨneainɨpa oyaneyɨ.” nɨseaimo'nɨrɨ ai' xɨxenɨ apɨ yanɨro na'nɨ eŋɨ' mɨseaea'nɨpa nero'na'yɨ' xe mea'nɨ'ɨ'rɨxɨnɨ. “Nɨmea'nɨpɨ'rɨ na'nɨ dɨŋɨ' sɨpi' nɨwia nurɨ'na'yɨ', naŋɨ' meŋagɨ na'nɨ xe mea'nɨ'ɨ'rɨxɨnɨ.” seararɨŋɨnɨ.
46007010	Rɨxa mea'nɨgɨ'a'yɨ'ne' na'nɨ ŋwɨ' ikaxɨ' rɨpɨ —Apɨ nionɨya'pɨ marɨ'a'ɨ, A'mɨna'o rɨŋɨ'pɨnɨ. Apɨ osearɨmɨnɨ. Apɨxɨ' mea'nɨgɨ'i'wa wigɨ' oxowamɨ nɨwa'rɨmɨ mupanɨ.
46007011	E mepa nerɨ nɨwa'rɨmɨ nurɨ'na'yɨ', a'mɨ oxɨ' mɨmea'nɨ' kikiɨ'a' ŋwea'ɨ'rɨxɨnɨ. “Kikiɨ'a' oŋwea'mɨnɨ.” mɨwimo'nɨpa nerɨ'na'yɨ', a'mɨ xiagwo tɨ'nɨ kumɨxɨnɨ'ɨ'rɨxɨnɨ. Xiagwowa enɨ wigɨ' apɨxi'wamɨ emɨ mɨmopa e'ɨ'rɨxɨnɨ.
46007012	A'ma' xamɨŋɨ' wi'nɨyɨ'ne' xwɨyɨ'a' rɨpɨ —Apɨ A'mɨna'o rɨŋɨ'pɨmanɨ. Nionɨya'pɨrɨnɨ. Apɨ enɨ osearɨmɨnɨ. A'mɨna'omɨ dɨŋɨ' wɨkwɨ'roŋɨ'yɨ' woxɨ apɨxɨ' dɨŋɨ' mɨwɨkwɨ'roŋɨ' wi' rɨmea'nɨŋa'na' i' sɨnɨ “Ananɨ mea'nɨŋa'omɨnɨ omea'nɨmɨnɨ.” nɨwimo'nɨrɨ'na' xiagwoxɨ i'mɨ emɨ mɨmopa e'ɨrɨxɨnɨ.
46007013	Apɨxɨ' A'mɨna'omɨ dɨŋɨ' wɨkwɨ'roŋi'xɨ, oxɨ' dɨŋɨ' mɨwɨkwɨ'roŋɨ' womɨ mea'nɨŋi'xɨ eŋa'na'yɨ', o sɨnɨ “Gɨ' apɨxɨ' meaŋa'i' tɨ'nɨ anɨŋɨ' oŋwea'mɨnɨ.” nɨwimo'nɨrɨ'na' omɨ nɨwa'rɨmɨ mupa e'ɨrɨxɨnɨ.
46007014	Ayɨ' rɨpɨ na'nɨ rarɨŋɨnɨ. Oxɨ' A'mɨna'omɨ dɨŋɨ' mɨwɨkwɨ'roŋɨ' wo arɨge nerɨ Gorɨxoya' wo imo'nɨpaxɨ'rɨnɨ? Ayɨ' xegɨ' xiepi' dɨŋɨ' wɨkwɨ'roŋi' tɨ'nɨ nawi'nɨ nemerɨŋɨ'pimɨ da'nɨ Gorɨxomɨ dɨŋɨ' nɨwɨkwɨ'rorɨ a'ma' xɨ'oya' wo imo'nɨpaxɨ'rɨnɨ. Apɨxɨ' dɨŋɨ' mɨwɨkwɨ'roŋɨ' wi' enɨ xegɨ' xiagwo, dɨŋɨ' wɨkwɨ'roŋo tɨ'nɨ nawi'nɨ nemerɨŋɨ'pimɨ da'nɨ a'ma' Gorɨxoya' wi' imo'nɨpaxɨ'rɨnɨ. Apɨ mepa nero pɨ'nɨ nɨwia'rɨnɨmɨ nuro'na'yɨ', segɨ' niai'wɨ' Gorɨxoya' wi' mimo'nɨ' oya' sɨŋwɨ'yo da'nɨ piaxɨ'nɨŋɨ' ea'nɨgɨ'a'yɨ' imo'nɨpɨ'rɨxɨnɨ. Nionɨ seararɨŋa'pɨ xɨxenɨ nerɨ'na'yɨ', oya' imo'nɨpɨ'rɨ'a'rɨnɨ.
46007015	E nɨsearɨrɨ ai' Gorɨxomɨ dɨŋɨ' mɨwɨkwɨ'roŋɨ' mea'nɨgɨ'i'o “Gɨ' apɨxɨ' Gorɨxomɨ dɨŋɨ' wɨkwɨ'roŋɨ' ri'mɨ nɨwa'rɨmɨ oumɨnɨ.” nɨwimo'nɨrɨ'na' xiepi'xɨ xe pɨ'nɨ nɨwia'rɨmɨ onunɨrɨ sɨŋwɨ' wɨnɨ'ɨrɨxɨnɨ. Dɨŋɨ' mɨwɨkwɨ'roŋɨ' mea'nɨgɨ'i'i' “Gɨ' oxɨ' Gorɨxomɨ dɨŋɨ' wɨkwɨ'roŋɨ' romɨ nɨwa'rɨmɨ oumɨnɨ.” nɨwimo'nɨrɨ'na' xiagwoxɨ xe pɨ'nɨ nɨwia'rɨmɨ onunɨrɨ sɨŋwɨ' wɨnɨ'ɨrɨxɨnɨ. Nɨseawa'rɨmɨ ugɨ'a'yɨ'ne' sɨnɨ a'xeŋwarɨ' inɨgɨ'a'yɨ' yapɨ mimo'nɨŋoɨ. Gorɨxo nɨwayɨro'nɨro ŋwea'ɨ'rɨxɨnɨrɨ na'nɨpɨ rɨxa we'yo ɨ'a' neaumɨrɨŋene eŋagɨ na'nɨ rarɨŋɨnɨ.
46007016	Oxɨ' dɨŋɨ' mɨwɨkwɨ'roŋɨ' womɨ xiepi'xɨ, ji'xɨ dɨxɨ' oxomɨ pɨ'nɨ mɨwia'rɨpa nerɨ o tɨ'nɨ nɨŋwearɨ'na' sɨŋwepɨgɨ' nɨwirɨŋɨ'pimɨ da'nɨ wierɨ'kiemearɨ'a'rɨ'anɨ? Mɨwierɨ'kiemeapa erɨ'a'rɨ'anɨ? Ji'xɨ majɨ'a'rɨnɨ. Apɨxɨ' dɨŋɨ' mɨwɨkwɨ'roŋɨ' wi'mɨ xiagwoxɨ, joxɨ enɨ i' tɨ'nɨ nɨŋwearɨ'na' sɨŋwepɨgɨ' nɨwirɨŋɨ'pimɨ da'nɨ wierɨ'kiemearɨ'a'rɨ'anɨ? Mɨwierɨ'kiemeapa erɨ'a'rɨ'anɨ? Joxɨ enɨ majɨ'a'rɨnɨ. Ayɨna'nɨ segɨ' a'ma' Gorɨxomɨ dɨŋɨ' mɨwɨkwɨ'rogɨ'a' mea'nɨgɨ'a'yo nɨwa'rɨmɨ mupa e'ɨ'rɨxɨnɨrɨ seararɨŋɨnɨ.
46007017	Seyɨ'ne' woxɨnɨ woxɨnɨ A'mɨna' Gorɨxo ayɨ' xɨxegɨ'nɨ apɨ apɨ e imo'nɨ'ɨ'rɨxɨnɨrɨ yaŋɨ' seadɨmɨxɨŋɨ'pɨ, o ayɨ' nionɨya' a'ma' oimo'nɨ'poyɨnɨrɨ we'yo ɨ'a' seaumɨra'na' imo'nɨgɨ'a'pɨ axɨ' apɨnɨ “Xe oimo'nɨmɨnɨ.” nɨyaiwiro imo'nɨ'ɨ'rɨxɨnɨ. Gorɨxoya' sɨyikɨ' nimo'nɨrɨ amɨ gɨmɨ ŋweagɨ'a' nɨyonɨ sekaxɨ' axɨ'pɨ urɨmearɨŋa'rɨnɨ.
46007018	Segɨ'yɨ' wo Judayo eŋagɨ na'nɨ iyɨ' sɨ'mɨ' sɨ'o' wa'kwi'nɨŋa'na' Gorɨxo o a'ma' nionɨya' oimo'nɨrɨ we'yo ɨ'a' numɨrɨrɨ'na'yɨ', a'ma' o “Iyɨ' sɨ'mɨ' sɨ'o' wa'kwi'nɨŋɨ'pɨ arɨge nerɨ yo mɨyimɨnɨre'ɨnɨ?” mɨyaiwipa e'wɨnɨgɨnɨ. Segɨ'yɨ' wo iyɨ' sɨ'mɨ' sɨ'o' mɨwa'kwi'nɨŋa'na' Gorɨxo nionɨya' oimo'nɨrɨ we'yo ɨ'a' numɨrɨrɨ'na'yɨ', a'ma' o Judayɨ' wonɨ'nɨŋɨ' oimo'nɨmɨnɨrɨ iyɨ' sɨ'mɨ' sɨ'o' mɨwa'kwi'nɨpa e'wɨnɨgɨnɨ.
46007019	Ayɨ' rɨpɨ na'nɨrɨnɨ. Iyɨ' sɨ'mɨ' sɨ'o' nɨwa'kwi'nɨrɨ'na'ranɨ, mɨwa'kwi'nɨpa nerɨ'na'ranɨ, Gorɨxoya' sɨŋwɨ'yo da'nɨ na' ayo mimo'nɨnɨ. Oya' sɨŋwɨ'yo da'nɨ “Na' ayo imo'nɨnɨ.” yaiwiarɨŋɨ'pɨ, ayɨ' sekaxɨ' xɨ'o rɨŋɨ'pimɨ xɨ'darɨgɨ'a'pɨnɨrɨnɨ.
46007020	Ayɨna'nɨ a'ma' woxɨnɨ woxɨnɨ, seyɨ'ne' Gorɨxo a'ma' nionɨya' oimo'nɨ'poyɨnɨrɨ we'yo ɨ'a' seaumɨra'na' pi' pi' xɨxegɨ'nɨ imo'nɨgɨ'a'pɨ xe apɨnɨ nimo'nɨro ŋwea'ɨ'rɨxɨnɨ.
46007021	Woxɨ Gorɨxo a'ma' nionɨya' oimo'nɨrɨ we'yo ɨ'a' rumɨra'na' a'ma' woya' xɨna'i'xɨ'nɨŋɨ' nimo'nɨrɨ omɨŋɨ' wiiarɨŋoxɨ nimo'nɨrɨ'na'yɨ', ududɨ' bɨ mirɨnɨpa nerɨ “Nionɨ sɨnɨ axɨ' apɨnɨ nimo'nɨrɨ'na', ayɨ' ananɨrɨnɨ.” yaiwi'ɨrɨxɨnɨ. E nerɨ ai' xɨna'i'xɨ'nɨŋɨ' nimo'nɨrɨ omɨŋɨ' wiiarɨŋoxɨ a'ma' a'xeŋwarɨ' minɨgɨ'a'yɨ'nɨŋɨ' imo'nɨpaxɨ' eŋa'na'yɨ', ananɨ xɨna'i'xɨ'nɨŋɨ' nimo'nɨrɨ omɨŋɨ' wiiarɨŋɨ'pɨ pɨ'nɨ nɨwia'rɨrɨ kikiɨ'a' u'ɨrɨxɨnɨ.
46007022	Xɨna'i'xɨ'nɨŋɨ' nimo'nɨrɨ omɨŋɨ' wiiarɨŋoxɨ, ayɨ' rɨpɨ na'nɨ “Ududɨ' bɨ mirɨnɨpanɨ.” rɨrarɨŋɨnɨ. Gɨyɨ' A'mɨna' Gorɨxo a'ma' nionɨya' oimo'nɨ'poyɨnɨrɨ we'yo ɨ'a' umɨra'na' a'ma' wi'ya' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' eŋa'na'yɨ', ayɨ' sɨnɨ apɨ imo'nɨŋagɨ'a ai' Gorɨxo rɨxa gwɨ' roayi'roŋɨ'yɨ'rɨnɨ. Gɨyɨ' A'mɨna'o a'ma' nionɨya' oimo'nɨ'poyɨnɨrɨ we'yo ɨ'a' umɨra'na' a'xeŋwarɨ' minɨgɨ'a'yɨ' eŋa'na'yɨ', ayɨ' xɨ'o wimo'narɨŋɨ'pɨ epɨ'rɨ'a na'nɨ xegɨ' xɨna'i'wa'nɨŋɨ' omɨŋɨ' wiiarɨgɨ'a'yɨ' imo'nɨŋagɨ'a na'nɨ “Ududɨ' mirɨnɨpanɨ.” seararɨŋɨnɨ.
46007023	Jisaso neaiiŋɨ'pimɨ da'nɨ A'mɨna'o bɨ'nɨŋɨ' nɨseairɨ gwɨ' searoayi'roŋɨ' eŋagɨ na'nɨ a'ma' wi'yɨ'ya' xɨna'i'wayɨ'ne'nɨŋɨ' mimo'nɨpa e'ɨ'rɨxɨnɨ.
46007024	Gɨ' nɨrɨxɨ'mea'nɨŋɨ' imo'nɨgɨ'a'yɨ'ne', Gorɨxo a'ma' nionɨya' oimo'nɨ'poyɨnɨrɨ we'yo ɨ'a' seaumɨra'na' pi' pi' xɨxegɨ'nɨ imo'nɨgɨ'a'pɨ o xegɨ' sɨŋwɨ'yo da'nɨ apɨnɨ imo'nɨ'ɨ'rɨxɨnɨ.
46007025	Seyɨ'ne' a'ma' sɨnɨ mɨmea'nɨgɨ'a'yɨ' na'nɨ payɨ' nearɨ yarɨŋɨ' nigɨ'a'pɨ na'nɨ A'mɨna'o sekaxɨ' bɨ mɨnɨrɨŋɨ' aiwɨ nionɨ —Nionɨ A'mɨna'o wa' nɨnɨwianɨrɨ niiŋɨ'pimɨ da'nɨ xwɨyɨ'a' dɨŋɨ' uŋwɨra'rɨpaxɨ' imo'nɨŋɨ'pɨ seararɨŋa'onɨrɨnɨ. Nionɨ gɨ' dɨŋɨ'yo da'nɨ bɨ osearɨmɨnɨ.
46007026	Xeanɨŋɨ' neai'mea'mɨnɨrɨ yarɨŋɨ'pɨ rɨxa neai'meaarɨŋɨ' eŋagɨ na'nɨ nionɨ dɨŋɨ' re moarɨŋɨnɨ, “A'ma' agwɨ pi' pi' imo'narɨgɨ'a'pa anɨŋɨ' axɨ'pɨ e imo'nɨ'ɨ'rɨxɨnɨ. ‘E nerɨ'na'yɨ', ayɨ' naŋɨ'rɨnɨ.’ nimo'narɨnɨ.” Nionɨ dɨŋɨ' e moarɨŋɨnɨ.
46007027	Woxɨ rɨxa apɨxɨ' meaŋoxɨ eŋa'na'yɨ', “I'mɨ arɨge wa'rɨmɨnɨre'ɨnɨ?” nɨyaiwirɨ mepanɨ. Woxɨ apɨxɨ' mɨmeaŋoxɨ eŋa'na'yɨ', “Apɨxɨ' arɨge nerɨ mea'mɨnɨre'ɨnɨ?” nɨyaiwirɨ mepanɨ.
46007028	E nɨsearɨrɨ ai' woxɨ apɨxɨ' nɨmearɨ'na' ayɨ' ɨ'wɨ' bɨ mɨyarɨŋɨnɨ. Apɨya'i'xɨ enɨ oxɨ' nɨmea'nɨrɨ'na' ayɨ' ɨ'wɨ' bɨ mɨyarɨŋɨnɨ. E nerɨ ai' xeanɨŋɨ' mea'nɨgɨ'a'yɨ' sɨnɨ xwɨ'a' tɨ'yo ŋweaŋa'na' wi'meanɨ'a'pɨ seai'meanɨgɨnɨrɨ seararɨŋɨnɨ.
46007029	Gɨ' nɨrɨxɨ'mea'yɨ'ne', e nɨsearɨrɨ'na' rɨpɨ'nɨŋɨ' seararɨŋɨnɨ, “Jisaso weapɨnɨ'a'yi na'nɨ rɨxa aŋwɨ ayo eŋagɨ na'nɨ a'ma' apɨxɨ' rɨxa meagɨ'a'yɨ'ne' re nimo'nɨro e'ɨ'rɨxɨnɨ. Apɨxɨ' mayowa a'xeŋwarɨ' minɨpa nero na'nɨ ‘Gorɨxo wimo'narɨŋɨ'pɨnɨ oemɨnɨ.’ nɨyaiwiro yarɨgɨ'a'wa yapɨ nimo'nɨro e'ɨ'rɨxɨnɨ.
46007030	A'mɨxɨ'a' yarɨgɨ'a'yɨ'ne' a'mɨxɨ'a' mɨyarɨgɨ'a'yɨ' yapɨ nimo'nɨro e'ɨ'rɨxɨnɨ. Dɨŋɨ' niɨ'a' seainarɨŋɨ'yɨ'ne' dɨŋɨ' niɨ'a' mɨwinarɨŋɨ'yɨ' yapɨ nimo'nɨro e'ɨ'rɨxɨnɨ. Amɨpi' bɨ' nero tɨ'gɨ'a'yɨ'ne' amɨpi' mayɨ'yɨ' yapɨ nimo'nɨro e'ɨ'rɨxɨnɨ.
46007031	Omɨŋɨ' nerɨ'na' amɨpi' xwɨ'a' tɨ'yo weŋɨ'pimɨ da'nɨ omɨŋɨ' yarɨgɨ'a'yɨ'ne' a'ma' apɨ na'nɨ wi' ududɨ' mɨwinarɨgɨ'a'yɨ' yapɨ nimo'nɨro e'ɨ'rɨxɨnɨ.” Amɨpi' agwɨ ri'na' xwɨ'a' rɨri'mɨ eŋɨ'yɨ' imo'nɨŋɨ'pa anɨŋɨ' imo'nɨnɨ'a' menɨnɨ. Xegɨ' bɨ imo'nɨnɨ'a na'nɨ aŋwɨ ayo eŋagɨ na'nɨ seararɨŋɨnɨ.
46007032	“Amɨpi' aya' wi' na'nɨ ududɨ' mirɨnɨpa oe'poyɨ.” nɨnimo'nɨrɨ na'nɨ seararɨŋɨnɨ. A'ma' apɨxɨ' mɨmeagɨ'a'yɨ' A'mɨna'o nionɨ yarɨŋa'pɨ na'nɨ yayɨ' owinɨnɨrɨ na'nɨ o yayɨ' winɨpaxɨ' imo'nɨŋɨ'pɨnɨ na'nɨ dɨŋɨ' nɨmo'a warɨgɨ'a'rɨnɨ.
46007033	E nerɨ ai' a'ma' apɨxɨ' meagɨ'a'yɨ' “Gɨ' apɨxi' yayɨ' owinɨnɨrɨ na'nɨ arɨge emɨnɨre'ɨnɨ?” nɨyaiwiro apɨ na'nɨ dɨŋɨ' nɨmo'a nuro
46007034	dɨŋɨ' bɨ biau' ɨ'a' xɨrarɨgɨ'a'rɨnɨ. Apɨxɨ' sɨnɨ oxɨ' mɨmea'nɨgɨ'i'wa tɨ'nɨ apɨya'i'wa tɨ'nɨ i'wa wi' wi' re yaiwiarɨŋɨ'rɨnɨ, “Nii'nɨ gɨ' na'pɨ tɨ'nɨ dɨŋɨ'pɨ tɨ'nɨ sɨyikwɨ' mi'nɨŋɨ' A'mɨna'o gɨ' a'ma' e oimo'nɨ'poyɨnɨrɨ wimo'narɨŋɨ'pɨ tɨ'nɨ xɨxenɨ oimo'nɨmɨnɨ.” nɨyaiwirɨ o na'nɨ wiipaxɨ' imo'nɨŋɨ'pɨ na'nɨnɨ dɨŋɨ' moarɨŋɨ'rɨnɨ. E nerɨ ai' apɨxɨ' rɨxa oxɨ' mea'nɨgɨ'i'wa wi' wi' axɨ'pɨ e yarɨŋɨ'manɨ. “Gɨ' oxo yayɨ' owinɨnɨrɨ na'nɨ arɨge emɨnɨre'ɨnɨ?” nɨyaiwirɨ xwɨ'a' tɨ'yo da'nɨ imo'nɨŋɨ'pɨ na'nɨ dɨŋɨ' nɨmo'a warɨŋɨ'rɨnɨ.
46007035	Nionɨ seararɨŋa'pɨ naŋɨ' oniinɨrɨ mɨseararɨŋɨnɨ. Sewanɨŋɨ'yɨ'ne' nɨxɨ'dɨrɨ'na' naŋɨ' oseaiinɨrɨ seararɨŋɨnɨ. Nionɨ a'xeŋwarɨ' oseaimɨnɨrɨ mɨrarɨŋɨnɨ. Seyɨ'ne' naŋɨ' imo'nɨŋɨ'pɨnɨ nero amɨpi' pi' pi' imo'nɨŋɨ'pɨ na'nɨ mɨmɨwiai'kɨ' mɨseainɨpa yarɨ'na' “A'mɨna'o wimo'narɨŋɨ'pɨnɨ oyaneyɨ.” nɨyaiwiro oe'poyɨnɨrɨ na'nɨ seararɨŋɨnɨ.
46007036	A'ma' go go “Apɨya' nionɨ na'nɨ rɨxɨŋɨ' nurɨyigɨ'i'mɨ nɨpɨkwɨnɨ mɨwika'rarɨŋɨnɨ.” nɨyaiwirɨ'na'yɨ', i' xwe' nimo'nɨrɨ rɨxa meapaxɨ' imo'nɨŋagɨ sɨŋwɨ' wɨnɨrɨ “I'mɨ rɨxa omea'mɨnɨ.” nɨyaiwirɨ mɨŋɨ' ninɨrɨ na'nɨ “Kikiɨ'a' bɨ epaxonɨmanɨ.” yaiwinɨrɨ nerɨ'na'yɨ', xe o xegɨ' wimo'narɨŋɨ'pɨ nerɨ i'mɨ omeanɨ. E nerɨ'na', ayɨ' sɨpi' bɨ mɨyarɨnɨnɨ. Ananɨrɨnɨ.
46007037	E nerɨ ai' go go “Na' bɨnɨ apɨ oemɨnɨ.” rɨnɨŋɨ'pɨ na'nɨ dɨŋɨ' sɨxɨ' i'nɨrɨ ɨ'eapa' winɨpaxɨ' imo'nɨŋɨ'pɨ xe mɨŋɨ' oninɨnɨrɨ mimo'nɨpa erɨ xewanɨŋo xegɨ' dɨŋɨ'yo da'nɨ “Apɨya' nionɨ na'nɨ rɨxɨŋɨ' nurɨyigɨ'i' kikiɨ'a' oŋweanɨ.” yaiwirɨ nerɨ'na'yɨ', ayɨ' naŋɨ' yarɨnɨ.
46007038	Ayɨna'nɨ a'ma' apɨxɨ' xegɨ' rɨxɨŋɨ' wurɨyigɨ'i'mɨ nɨmearɨ'na', ayɨ' naŋɨ' yarɨnɨ. A'ma' apɨxɨ' xegɨ' rɨxɨŋɨ' wurɨyigɨ'i'mɨ mɨmeapa nerɨ'na', ayɨ' enɨ naŋɨ' nerɨ sea'yɨ e imo'nɨŋɨ'pɨ yarɨnɨ.
46007039	Apɨxɨ' wi'ya' oxo sɨnɨ mɨpe' ŋweaŋa'na' anɨŋɨ' re yaiwi'wɨnɨgɨnɨ, “Oya' apɨxi'nɨ rimo'nɨŋɨnɨ?” yaiwi'wɨnɨgɨnɨ. E nerɨ ai' xegɨ' oxo rɨxa nɨperɨ'na'yɨ', sɨnɨ omɨ mɨmea'nɨ' “Go gomɨ omea'nɨmɨnɨ?” nɨwimo'nɨrɨ'na', ananɨ mea'nɨ'wɨnɨgɨnɨ. E nerɨ ai' a'ma' sɨpɨ'a' imo'nɨŋɨ' womɨ mɨmea'nɨ' Jisaso tɨ'nɨ ika'rɨnɨgɨ'a'yɨ' womɨnɨ mea'nɨ'wɨnɨgɨnɨ.
46007040	A'mɨ nɨmea'nɨrɨ'na', ananɨ eŋagɨ aiwɨ nionɨ gɨ' dɨŋɨ' ayɨ' rɨpɨ nimo'narɨnɨ, “I' a'mɨ mɨmea'nɨ' sɨnɨ anɨŋɨ' apɨxɨ' anɨ' nɨŋwearɨ'na'yɨ', yayɨ' oxɨ' tɨ'nɨ nɨŋwearɨ'na' winɨnɨ'a'pimɨ sea'yɨ e imo'nɨŋɨ'pɨ winɨnɨ'a'rɨnɨ.” nimo'narɨnɨ. “Nionɨ enɨ Gorɨxoya' kwi'yɨ' tɨ'ŋa'onɨrɨ'anɨ?” nɨyaiwirɨ seararɨŋɨnɨ.
46008001	Seyɨ'ne' payɨ' nearo naŋwɨ' a'ma' wigɨ' mimo'nɨ' ŋwɨ'a' imo'nɨŋɨ'pɨ na'nɨ rɨdɨyowa' yarɨgɨ'a'pɨ na'nɨ yarɨŋɨ' nigɨ'a'pɨ na'nɨ bɨ osearɨmɨnɨ. Ayɨ' neparɨnɨ. Seyɨ'ne' rɨ'wamɨŋɨ' nearo nɨrɨgɨ'a'pa Jisasomɨ dɨŋɨ' wɨkwɨ'roŋwae'ne nɨnenenɨ rɨxa nɨjɨ'a' imo'nɨŋwae'nerɨnɨ. Ayɨ' nepa imo'nɨŋagɨ aiwɨ rɨpɨ osearɨmɨnɨ. A'ma' “Rɨxa nɨjɨ'a' imo'nɨŋa'onɨrɨ'anɨ?” nɨwimo'nɨrɨ'na', dɨŋɨ' apimɨ da'nɨ wa'rɨxa imo'narɨgɨ'a'rɨnɨ. E nerɨ ai' a'ma' wi'yo dɨŋɨ' sɨpi' nɨwirɨ arɨra' nɨwirɨ'na' apimɨ da'nɨ Jisasoya' sɨyikɨ' imo'nɨŋwae'ne sɨ'kɨ'kɨ' a'mɨ bɨ ea'mɨxɨnarɨŋwa'rɨnɨ.
46008002	None go go “Amɨpi' bɨ na'nɨ rɨxa nɨjɨ'a' imo'nɨŋa'onɨrɨ'anɨ?” nɨyaiwinɨrɨ'na'yɨ', nɨjɨ'a' Gorɨxo “A'ma' nɨ'nɨ e oimo'nɨ'poyɨ.” wimo'narɨŋɨ'pɨ tɨ'nɨ sɨnɨ xɨxenɨ wi' mimo'nɨŋorɨnɨ.
46008003	E nerɨ ai' go go “Nɨjɨ'a' imo'nɨŋa'onɨrɨ'anɨ?” mɨyaiwinɨ' Gorɨxomɨ dɨŋɨ' sɨxɨ' nuyirɨ'na'yɨ', Gorɨxo “A'ma' o nionɨya' imo'nɨŋɨ' worɨ'anɨ?” yaiwinɨ.
46008004	Ayɨna'nɨ gɨ'wɨ' a'ma' wi' wigɨ' ŋwɨ'a'pɨ na'nɨ rɨdɨyowa' nema'na' a'mɨ makerɨ'a' imɨxarɨ'na' Jisasoya' imo'nɨgɨ'a'yɨ'ne' bɨ' nero narɨgɨ'a'pɨ na'nɨ rɨpɨ osearɨmɨnɨ. Nene nɨjɨ'a'rɨnɨ. Xwɨ'a' tɨ'yo mimo'nɨ' ŋwɨ'a'pɨ obaxɨ' eŋagɨ aiwɨ bɨ nepaxɨŋɨ' imo'nɨŋɨ'pɨmanɨ. Nɨpɨnɨ nepa ŋwɨ'a' mipɨmo'nɨŋɨ'pɨrɨnɨ. Ŋwɨ'a' nepa imo'nɨŋɨ'pɨ, ayɨ' na' wonɨ Gorɨxonɨrɨnɨ.
46008005	A'ma' wi' re rarɨgɨ'a'rɨnɨ, “Ŋwɨ'a' rɨpɨ aŋɨ'namɨ da'ŋɨ'pɨrɨnɨ.” Wi' “Xwɨ'a'ri'mɨ da'ŋɨ'pɨrɨnɨ.” rarɨgɨ'a'rɨnɨ. Ŋwɨ'a' rarɨgɨ'a' apɨ bɨ “Nepa ŋwɨ'a' imo'nɨnɨ.” rɨnɨŋɨ'pɨrɨnɨ. Bɨ “Kwi'yɨ' sea'yɨ e imo'nɨŋɨ' tɨ'ŋɨ'rɨnɨ.” rɨnɨŋɨ'pɨrɨnɨ. Apɨ apɨ obaxɨ' aya' wi' imo'nɨŋagɨ aiwɨ
46008006	nene na'nɨ ŋwɨ'a' imo'nɨŋɨ'pɨ, ayɨ' na' wonɨ Gorɨxorɨnɨ. O negɨ' a'porɨnɨ. Amɨpi' na'nɨ mɨ'kɨ' ikiŋorɨnɨ. A'ma' xɨ'o na'nɨ imo'nɨŋwae'ne ayɨ' onɨrɨnɨ. Nene na'nɨ sea'yɨ e imo'nɨŋɨ'pɨ enɨ “Pi'rɨnɨ?” marɨ'a'ɨ, ayɨ' na' wonɨ A'mɨna' Jisasɨ Kiraisorɨnɨ. Omɨ da'nɨ Gorɨxo amɨpi' nɨ'nɨ imɨxɨrɨ sɨŋɨ' nene imo'nɨŋwa'pɨ neaimɨxɨrɨ eŋorɨnɨ.
46008007	E nerɨ ai' a'ma' Jisasomɨ dɨŋɨ' wɨkwɨ'roarɨgɨ'a'yɨ' nɨ'nɨ nɨjɨ'a' apɨ nimo'nɨro “Negɨ' ŋwɨ'a' xɨ'dagwa'pɨ na' mɨ'kɨ' mayɨ' imo'nɨŋɨ'pɨrɨ'anɨ?” yaiwiarɨgɨ'a'manɨ. Segɨ'yɨ' wi' Jisasomɨ sɨnɨ dɨŋɨ' mɨwɨkwɨ'ro' nerɨ'na' wigɨ' ŋwɨ'a'pɨ ɨ'a' nɨxɨra nɨwagɨ'asa'na' yarɨgɨ'a'yɨ' eŋagɨ'a na'nɨ mimo'nɨ' ŋwɨ'a'pɨ na'nɨ gɨ'wɨ' rɨdɨyowa' inɨ'ɨ'pɨ nɨnɨro'na' “Ayɨ' gɨ'wɨ' ŋwɨ'a' imo'nɨŋɨ'pɨ na'nɨ rɨdɨyowa' e'ɨ'a'pɨ rɨ'a narɨŋɨnɨ?” nɨyaiwiro wigɨ' dɨŋɨ' pɨ'wɨ'nɨŋɨ' imo'nɨgɨ'a'pimɨ da'nɨ “Nɨpɨkwɨnɨ mɨyarɨŋɨnɨ.” nɨyaiwiro na'nɨ apimɨ da'nɨ piaxɨ' nɨwea'nɨrɨ udunarɨŋɨ'rɨnɨ.
46008008	E nerɨ aiwɨ aiwa' mɨnɨpa yarɨŋwa'pimɨ da'nɨranɨ, narɨŋwa'pimɨ da'nɨranɨ, Gorɨxo neami'mɨnarɨŋɨ'manɨ. Mɨnɨpa nerɨ'na' oya' sɨŋwɨ'yo da'nɨ sɨyikwɨ'piane'nɨŋɨ' imo'narɨŋwa'manɨ. Nɨnɨrɨ'na' enɨ oya' sɨŋwɨ'yo da'nɨ sea'yɨ e imo'narɨŋwa'manɨ.
46008009	E nerɨ ai' a'ma' Jisasomɨ dɨŋɨ' nɨwɨkwɨ'roro ai' wigɨ' dɨŋɨ' yo'ɨ'nɨŋɨ' mimo'nɨgɨ'a'yɨ' wiyɨ'ne' ananɨ nɨpaxɨ' imo'nɨŋɨ'pɨ narɨŋagɨ'a nɨseanɨro na'nɨ ayɨ' enɨ nɨnɨma'na' “Nɨpɨkwɨnɨ mimo'nɨŋɨ'pɨ rɨ'a e'wɨnɨ?” nɨyaiwirɨŋɨ'pimɨ da'nɨ o'rea'mioapɨ'rɨxɨnɨrɨ dɨŋɨ' tɨ'nɨ nɨ'ɨ'rɨxɨnɨ.
46008010	A'ma' Jisasomɨ dɨŋɨ' nɨwɨkwɨ'roro aiwɨ sɨnɨ dɨŋɨ' yo'ɨ'nɨŋɨ' mimo'nɨgɨ'a'yɨ' segɨ' a'ma' “Ŋwɨ'a' rɨnɨŋɨ' rɨpɨ na' mɨ'kɨ' mayɨ'rɨnɨ.” yaiwiarɨŋɨ' wo ŋwɨ'a' imo'nɨŋɨ' apɨ na'nɨ aŋɨ' rɨdɨyowa' yarɨgɨ'i'wamɨ nɨŋwea'ma'na' aiwa' rɨdɨyowa' e'ɨ'a'pɨ narɨŋagɨ nɨwɨnɨro'na' “Nene enɨ ananɨ nɨpaxenerɨ'anɨ?” nɨyaiwinɨro eŋɨ' sɨxɨ' ni'nɨma'na' nɨpɨ'ra'oɨ.
46008011	Rɨxa nɨnɨro wigɨ' xwioxɨ'yo da'nɨ wɨ'a' mɨwo'kipa nerɨ uduna'na' re searɨmɨ'ɨnɨ, “Seyɨ'ne'ya' nɨjɨ'a' imo'nɨgɨ'a'pimɨ da'nɨ sɨnɨ yo'ɨ'nɨŋɨ' mimo'nɨgɨ'a' tɨyɨ' —Ayɨ' segɨ' se'rɨxɨ'mea'nɨŋɨ' imo'nɨgɨ'a'yɨ'rɨnɨ. Kiraiso upeiŋɨ'yɨ'rɨnɨ. A'ma' ayɨ' seyɨ'ne' nɨjɨ'a' nimo'nɨro ‘Pi' pi' ŋwɨ'a' a'ma' mewegɨ'a' nepa mimo'nɨnɨ.’ yaiwiarɨgɨ'a'pimɨ da'nɨ rɨxa xwɨrɨ'a' ikɨxena'oɨ.” searɨmɨ'ɨnɨ.
46008012	Ayɨna'nɨ nene negɨ' nɨrɨxɨ'mea' dɨŋɨ' sɨnɨ yo'ɨ' mimo'nɨgɨ'a'yo sɨpi' e wika'rɨrane ayɨ' wigɨ' dɨŋɨ' “Apɨ nerane'na' nɨpɨkwɨnɨ mɨyarɨŋwɨnɨ.” yaiwinarɨgɨ'a'pimɨ wiai'kirane nerɨŋɨ'pimɨ da'nɨ Kiraisomɨ enɨ sɨpi' wika'rarɨŋwɨnɨ.
46008013	Ayɨna'nɨ nionɨ gɨ'wɨ' narɨŋa'pimɨ da'nɨ gɨ' nɨrɨxɨ'mea' imo'nɨgɨ'a'yɨ' o'rea'mioapaxɨ' eŋa'na'yɨ', ayɨ' no'rea'mioaro udunɨnɨgɨnɨrɨ nionɨ aga na' rɨ'wɨ'yo da'nɨ aiwɨ a'mɨ gɨ'wɨ' bɨ nɨmɨ'a'manɨ.
46009001	“O a'xeŋwarɨ' inɨŋorɨnɨ.” rɨniaiwiarɨŋoɨ? “Jisasoya' wa'ɨ' wurɨmeiarɨŋɨ' wo mimo'nɨnɨ.” rɨniaiwiarɨŋoɨ? “O negɨ' A'mɨna' Jisasomɨ sɨŋwɨ' mɨwɨnɨŋorɨnɨ.” rɨniaiwiarɨŋoɨ? “O A'mɨna'o na'nɨ wa'ɨ' neararɨŋɨ'pimɨ da'nɨ dɨŋɨ' wɨkwɨ'roŋwae'ne menɨnɨ.” rɨyaiwinarɨŋoɨ?
46009002	“Poro Jisasoya' wa'ɨ' wurɨmeaiarɨŋɨ' womanɨ.” niaiwiarɨgɨ'a'yɨ' wi' eŋa'na'yɨ' ai' seyɨ'ne' aŋɨpaxɨ' nionɨ wa'ɨ' wurɨmeiarɨŋa' imo'nɨŋa'pɨ na'nɨ “Rɨxa xɨxenɨ nɨjɨ'a' imo'nɨŋoɨ.” nimo'narɨnɨ. Poronɨ wa'ɨ' seara'na' seyɨ'ne' rɨxa Gorɨxo tɨ'nɨ nawi'nɨ ika'rɨnɨgɨ'a'yɨ'ne' nimo'nɨrɨŋɨ'pimɨ da'nɨ a'ma'yo a'waŋɨ' re'nɨŋɨ' urarɨŋoɨ, “O nepa Jisasoya' wa'ɨ' wurɨmeiarɨŋɨ' worɨnɨ.” urarɨŋoɨ.
46009003	A'ma' pairɨrɨ' niarɨgɨ'a'pɨ wiai'ki'mɨnɨrɨ na'nɨ rɨpɨ nura warɨŋa'rɨnɨ,
46009004	“Jisasoya' wa'ɨ' wurɨmeiarɨŋwa'one na'nɨ re nɨneaiaiwiro rɨrarɨŋoɨ, ‘Awa yarɨgɨ'a'pɨ na'nɨ nɨgwɨ' na'nɨ wayɨ'a' iniɨgɨ' nɨro aiwa' nɨro epaxɨ' mimo'nɨŋoɨ.’ nɨneaiaiwiro rɨrarɨŋoɨ?
46009005	‘Wa'ɨ' wurɨmeiarɨgɨ'a' wɨ'a tɨ'nɨ A'mɨna'omɨ xogwa'owa tɨ'nɨ Pitao tɨ'nɨ awa apɨxɨ' nɨmearo apɨxɨ' tɨ'nɨ nawi'nɨ emearɨgɨ'a'pa Porowa axɨ'pɨ wi' e epaxɨ' mimo'nɨŋoɨ.’ nɨneaiaiwiro rɨrarɨŋoɨ?
46009006	Apɨ nɨyaiwiro rɨrarɨŋoɨ? Rɨ'mɨnɨ rɨpɨ nɨyaiwiro rɨrarɨŋoɨ? ‘Wa'ɨ' wurɨmeaiarɨgɨ'a' wɨ'a wigɨ' nɨgwɨ' omɨŋɨ' pɨ'nɨ wia'rɨpaxɨ' aiwɨ Poro tɨ'nɨ Banabaso tɨ'nɨ awau'nɨ aiwa' nɨpɨsi na'nɨ nɨgwɨ' omɨŋɨ' yarɨgɨ'i'pɨ pɨ'nɨ wia'rɨpaxɨ' mimo'nɨŋiɨ.’ nɨyeaiaiwiro rɨrarɨŋoɨ?
46009007	Sɨmɨŋɨ' wi'narɨgɨ'a' a'ma' wo mɨxɨ' onii'poyɨnɨrɨ wirɨmea'ɨ' gɨyɨ' rɨxa eŋɨ' nɨmea'ma'na' wiwanɨŋɨ' upɨ'rowa'rɨnarɨgɨ'a'rɨnɨ? Oweoɨ, wi' e epaxɨ' menɨnɨ. A'ma' gɨyɨ' aiwa' omɨŋɨ' nurɨma'na' mɨmianɨ' yarɨgɨ'a'rɨnɨ? Oweoɨ, apɨ enɨ wi' epaxɨ' menɨnɨ. A'ma' gɨyɨ' burɨma'kau' nɨmero'na' wiwanɨŋɨ'yɨ' amɨŋɨ' mɨnɨpa yarɨgɨ'a'rɨnɨ? Oweoɨ, apɨ enɨ wi' epaxɨ' menɨnɨ.
46009008	Nionɨ a'ma' dɨŋɨ' moarɨgɨ'a'pimɨnɨ nɨxɨ'dɨrɨ rɨ'a rarɨŋɨnɨ? Oweoɨ, ŋwɨ' ikaxɨ' Moseso nɨrɨrɨ eaŋɨ'pimɨ da'nɨ enɨ axɨ'pɨ e rɨnɨnɨ.
46009009	Apimɨ da'nɨ re nɨrɨnɨrɨ ea'nɨnɨ, ‘Burɨma'kau' tɨ'nɨ witɨ' aiwa' exwexwɨmɨ' nerɨ'na' bɨ mɨnɨpa oenɨrɨ maŋɨ' gwɨ' mɨja'rɨpanɨ.’ nɨrɨnɨrɨ ea'nɨŋɨ'pɨ ‘Gorɨxo burɨma'kau' na'nɨnɨ dɨŋɨ' nɨmorɨ rɨŋɨ'rɨnɨ.’ rɨseaimo'narɨnɨ?
46009010	‘Ayɨ' a'mae'ne na'nɨ enɨ dɨŋɨ' nɨmorɨ mɨrɨpa eŋɨ'rɨ'anɨ?’ mɨseaimo'nɨpa reŋoɨ? Oyɨ, ayɨ' a'mae'ne na'nɨ enɨ rɨŋɨ'rɨnɨ. Moseso a'ma' aiwa' ɨwɨ'a' urɨpɨ'rɨ na'nɨ xwɨ'a' yunɨ' nikɨxe'a warɨgɨ'a'yɨ' tɨ'nɨ aiwa' yo'ɨ' e'a'na' miarɨgɨ'a'yɨ' tɨ'nɨ nɨ'nɨ nawi'nɨ wigɨ' bɨ nɨpɨ'rɨ'a na'nɨ dɨŋɨ' nikwɨ'moro e'ɨ'rɨxɨnɨrɨ e ra'rɨŋɨ'rɨnɨ.
46009011	Wa'ɨ' wurɨmeiarɨŋwa'one xwɨyɨ'a' Gorɨxoya'pɨ nɨsearɨrɨ'na' aiwa' ɨwɨ'a'nɨŋɨ' seaurarɨŋagwɨ ai' re rɨseaimo'narɨnɨ, ‘Aiwa' ɨwɨ'a'nɨŋɨ' neaurarɨgɨ'a'pimɨ da'nɨ bɨ nɨmiro aiwa' nɨpɨ'rɨ na'nɨ nɨneara'pɨro'na'yɨ'ranɨ, aikɨ' yi'nɨpɨ'rɨ na'nɨ nɨneara'pɨro'na'yɨ'ranɨ, ayɨ' naŋɨ' mɨyarɨŋoɨ.’ rɨseaimo'narɨnɨ?
46009012	‘A'ma' wi' ananɨ nɨseara'pɨro nɨpaxɨ' eŋa'na'yɨ', ayɨ' none aŋɨpaxɨ'rɨnɨ.’ nimo'narɨnɨ.” rarɨŋa'rɨnɨ. E nerɨ ai' none nɨseara'pɨpaxɨ' imo'nɨŋɨ'pɨ mɨseara'pɨŋwa'rɨnɨ. A'ma' xwɨyɨ'a' yayɨ' neainɨpaxɨ' urarɨ'na' “Amɨpi' wi' neara'panɨro na'nɨ rɨ'a yarɨŋoɨ?” nɨyaiwiro dɨŋɨ' mɨwɨkwɨ'ropa epɨ'rɨxɨnɨrɨ nɨseara'pɨpaxɨ' nimo'nɨrane ai' wi' mɨseara'pɨ' dɨ'wɨ' ikeamo'nɨŋwa'pimɨ xwa'ma'mɨ' wiŋwa'rɨnɨ.
46009013	A'ma' amɨpi' aŋɨ' rɨdɨyowa' yarɨgɨ'iwa'mɨ i'nɨmɨ eŋɨ'yo mearɨgɨ'a'wa aiwa' nɨpɨ'rɨ na'nɨ iwa'mɨ weŋɨ'pɨ meaarɨgɨ'a'pɨ na'nɨ seyɨ'ne' nɨjɨ'a' mimo'nɨpa reŋoɨ? A'ma' naŋwɨ' Gorɨxo na'nɨ nɨmea'mɨ ba'na' rɨdɨyowa' wiiarɨgɨ'a'wa rɨdɨyowa' wii'ɨ'a'pɨ bɨ nɨmearo narɨgɨ'a'pɨ na'nɨ enɨ seyɨ'ne' nɨjɨ'a' mimo'nɨpa reŋoɨ?
46009014	Axɨ'pɨ A'mɨna' Jisaso sekaxɨ' re rɨŋɨ'rɨnɨ, “A'ma' xwɨyɨ'a' yayɨ' seainɨpaxɨ'pɨ wa'ɨ' nurɨmeiarɨgɨ'a'wa apimɨ da'nɨ aiwa' nɨpɨ'rɨ na'nɨ mea'ɨ'rɨxɨnɨ.”
46009015	A'mɨna'o sekaxɨ' e rɨŋɨ' ai' nionɨ seyɨ'ne' tɨ'nɨ nɨŋwearɨ'na' wi' mɨseara'pɨ' nerɨ agwɨ enɨ apɨ bɨ nionɨ oniapɨ'poyɨnɨrɨ payɨ' nearɨ mɨseamo'naparɨŋɨnɨ. Ayɨ' rɨpɨ na'nɨ seararɨŋɨnɨ. Nionɨ aiwa' nɨseara'pɨrɨ mɨnɨ' nerɨ ne'ra uŋa'pɨ na'nɨ mɨxɨ' meakɨ'nɨnarɨŋa'pɨ a'ma' wo aiwa' nɨniapɨrɨ'na' nɨsaŋioŋwɨra'rɨnɨgɨnɨrɨ na'nɨ “Nionɨ xa'mɨ pe'ɨmɨgɨnɨ.” nimo'narɨnɨ.
46009016	Arɨ'a' ni'poyɨ. Nionɨ xwɨyɨ'a' yayɨ' neainɨpaxɨ'pɨ wa'ɨ' nɨsearɨrɨ'na' Gorɨxo e e'wɨnɨgɨnɨrɨ sekaxɨ' nɨrowa're'napɨŋɨ' eŋagɨ na'nɨ e yarɨŋa'pɨ na'nɨ niɨwanɨŋonɨ mɨxɨ' meakɨ'nɨnɨpaxɨ' wi' menɨnɨ. Nionɨ Gorɨxo e e'wɨnɨgɨnɨrɨ nɨrowa're'napɨŋɨ'pɨ mepa nerɨ'na'yɨ', sɨ'a' wi' nionɨ majɨ'a' no'rɨpaxɨ'rɨnɨ.
46009017	Gɨ' dɨŋɨ' tɨ'nɨ “Wa'ɨ' ourɨmemɨnɨ.” nɨnimo'nɨrɨ sɨŋwɨrɨyɨ', “Gorɨxo yayɨ' nimopaxɨ'pɨ emɨnɨrɨ yarɨŋɨnɨ.” rɨpaxɨ'rɨnɨ. Gɨ' dɨŋɨ' tɨ'nɨ “Wa'ɨ' ourɨmemɨnɨ.” mɨnimo'nɨ' Gorɨxo sekaxɨ' nɨrowa're'napɨŋɨ' eŋagɨ na'nɨ nerɨ'na'yɨ', arɨge nɨyaiwirɨ “O yayɨ' nimopaxɨ'pɨ yarɨŋɨnɨ.” rɨmɨ'ɨnɨ?
46009018	Ayɨna'nɨ pi'pimɨ da'nɨ nionɨ yayɨ' nimopaxɨ'rɨnɨ? Nionɨ a'ma'yo xwɨyɨ'a' yayɨ' neainɨpaxɨ'pɨ wa'ɨ' nurɨrɨ'na' apimɨ da'nɨ ura'pɨpaxɨ' imo'nɨŋɨ'pɨ mura'pɨpa nerɨŋɨ'yo da'nɨ yayɨ' nimopaxɨ' imo'nɨŋɨ'pɨ yarɨŋɨnɨ.
46009019	Nionɨ nepa a'ma' womɨ xɨna'i'nɨ'nɨŋɨ' nimo'nɨrɨ omɨŋɨ' wiiarɨŋa'onɨ meŋagɨ ai' a'ma' aya' wi' Jisasomɨ oxɨ'dɨ'poyɨnɨrɨ na'nɨ nionɨ gɨ' dɨŋɨ'yo da'nɨ a'ma' nɨyɨ'ya' xɨna'i'nɨ'nɨŋɨ' nimo'nɨrɨ omɨŋɨ' wiiarɨŋa'onɨ imo'nɨŋɨnɨ.
46009020	Nionɨ gɨ' Judayɨ' tɨ'nɨ nɨŋwearɨ'na' Jisasomɨ dɨŋɨ' owɨkwɨ'ro'poyɨnɨrɨ ayɨ'nɨŋɨ' nimo'nɨrɨ yarɨŋa'rɨnɨ. Ŋwɨ' ikaxɨ' rɨnɨŋɨ'pimɨ ŋwɨ'a' mɨxeŋwɨra'rɨnɨŋa'onɨ aiwɨ gɨ' Judayɨ' apimɨ ŋwɨ'a' xeŋwɨra'rɨnɨgɨ'a'yɨ' tɨ'nɨ nawi'nɨ nɨŋwearɨ'na', “Nionɨ arɨge yarɨ'na' ayɨ' Jisasomɨ dɨŋɨ' wɨkwɨ'ropɨ'ra'oɨ.” nɨyaiwirɨ na'nɨ nionɨ enɨ apimɨ ŋwɨ'a' xeŋwɨra'rɨnɨŋa'onɨ imo'narɨŋa'rɨnɨ.
46009021	Gɨ' Judayɨ' tɨ'nɨ nɨŋwearɨ'na' ayɨ'nɨŋɨ' nimo'nɨrɨ aiwɨ a'ma' Gorɨxoya' ŋwɨ' ikaxɨ' rɨnɨŋɨ'pimɨ ŋwɨ'a' mɨxeŋwɨra'rɨnɨgɨ'a'yɨ' tɨ'nɨ nawi'nɨ nɨŋwearɨ'na', ayɨ' Jisasomɨ dɨŋɨ' wɨkwɨ'ro'ɨ'rɨxɨnɨrɨ nionɨ enɨ ŋwɨ'a' mɨxeŋwɨra'rɨnɨŋa'onɨ imo'narɨŋa'rɨnɨ. Nionɨ ŋwɨ' ikaxɨ' rɨnɨŋɨ'pimɨ mɨxɨ'dɨ' nerɨ marɨ'a'ɨ, Kiraiso rɨŋɨ'pimɨ xɨ'darɨŋa'onɨ eŋagɨ na'nɨ rarɨŋɨnɨ.
46009022	Nionɨ a'ma' eŋɨ' samɨŋɨ' wegɨ'a'yɨ' tɨ'nɨ nawi'nɨ nɨŋwearɨ'na' ayɨ' Jisasomɨ dɨŋɨ' wɨkwɨ'ropɨ'rɨ na'nɨ nionɨ enɨ eŋɨ' samɨŋɨ' nɨweŋonɨ nimo'nɨrɨ ure'wapɨyarɨŋa'rɨnɨ. A'ma' nɨ'nɨ wi'yo erɨ'kiemea'ɨmɨgɨnɨrɨ ayɨ' pi' pi' imo'nɨgɨ'a'pa nionɨ enɨ axɨ'pɨ e imo'narɨŋa'rɨnɨ.
46009023	Nionɨ apɨ nɨpɨnɨ yarɨŋa'pɨ, ayɨ' rɨpɨ na'nɨ yarɨŋa'rɨnɨ. Xwɨyɨ'a' yayɨ' neainɨpaxɨ' imo'nɨŋɨ'pɨ ura'na' arɨ'a' nipɨ'rɨ na'nɨ yarɨŋa'rɨnɨ. Xwɨyɨ'a' apɨ a'ma'yo naŋɨ' wimɨxarɨŋɨ'pimɨ nionɨ enɨ oni'meanɨrɨ e yarɨŋa'rɨnɨ.
46009024	A'ma' yamɨyamu'ro'nɨgɨ' inarɨgɨ'a'yɨ' nɨ'nɨ aŋɨ'nɨ nero ai' na' wonɨ, mu'ro'o xɨ'o dɨŋɨ' nɨyaiwirɨ nɨyirɨ meaarɨŋɨ'pɨ na'nɨ seyɨ'ne' nɨjɨ'a' mimo'nɨpa reŋoɨ? Ayɨna'nɨ seyɨ'ne' enɨ Jisasomɨ nɨxɨ'dɨro'na' yamɨyamu'ro'nɨgɨ' nero xa'mɨ re'moarɨgɨ'a'pa'nɨŋɨ' e'ɨ'rɨxɨnɨ.
46009025	A'ma' re yaiwiarɨgɨ'a'yɨ', “Niɨ'a' xɨxegɨ'nɨ yanɨro na'nɨ awi' ea'narɨgɨ'e na'nɨ nurɨ wi'nɨyo mu'ro'ɨmɨgɨnɨ.” yaiwiarɨgɨ'a'yɨ' wiwanɨŋɨ'yɨ' eŋɨ' sɨxɨ' i'mɨxɨnanɨro na'nɨ pi' pi' mɨŋɨ' winarɨŋɨ'pɨ arɨ'a' nikeamoro eŋɨ' sɨxɨ' ea'mɨxɨnarɨgɨ'a'rɨnɨ. E yarɨgɨ'a'yɨ' urɨ' imɨxɨnɨpaxɨ' imo'nɨŋɨ'pɨ bɨ meaanɨro na'nɨ yarɨŋagɨ'a ai' nene urɨ' imɨxɨnɨpaxɨ' mimo'nɨŋɨ'pɨ meaanɨrane na'nɨ yarɨŋwɨnɨ.
46009026	Ayɨna'nɨ nionɨ Jisasomɨ nɨxɨ'dɨrɨ'na' yamɨyamu'ro'nɨgɨ'nɨŋɨ' ninɨrɨ irɨ'niɨ' xɨxenɨ warɨŋa'rɨnɨ. We' nea'nɨrɨ'na' xarɨxarɨ' nerɨ mea' pi'ra'nɨŋɨ' sopɨŋɨ' norɨ nɨro'ma'na' xɨxenɨ eaarɨŋa'onɨrɨnɨ.
46009027	Niɨwanɨŋonɨ eŋɨ' sɨxɨ' oi'mɨxɨnɨmɨnɨrɨ na'nɨ na'onɨ iwaŋɨ'nɨŋɨ' ea'nɨrɨ pi' pi' nionɨ mɨŋɨ' ninarɨŋɨ'pɨ arɨ'a' oikeamo'mɨnɨrɨ na'nɨ iwaŋɨ'nɨŋɨ' ea'nɨrɨ yarɨŋa'rɨnɨ. Ayɨ' rɨpɨ na'nɨ e yarɨŋa'rɨnɨ. Nionɨ a'ma' wi'yo wa'ɨ' re nurɨme'ɨsa'na', “Kiraisomɨ nɨxɨ'dɨro'na' yamɨyamu'ro'nɨgɨ'nɨŋɨ' ninɨro xɨ'dɨ'ɨ'rɨxɨnɨ.” nurɨme'ɨsa'na' eŋa'na' Gorɨxo “Ayɨ' tɨ'nɨ yamɨŋɨyɨ' mimo'nɨŋɨnɨ.” nɨrɨnɨgɨnɨrɨ e yarɨŋa'rɨnɨ.
46010001	Gɨ' nɨrɨxɨ'mea'yɨ'ne', negɨ' nea'rɨ'awe'yɨ' yagɨ'a'pɨ na'nɨ dɨŋɨ' mopɨ'rɨ na'nɨ bɨ osearɨmɨnɨ. Ayɨ' nɨ'nɨ Moseso Isipɨyɨ' aŋɨ'yo da'nɨ nɨwirɨmea'mɨ nurɨ'na' agwɨ' Gorɨxo nipemea'mɨ u'wɨnɨgɨnɨrɨ tɨŋɨ'pimɨ sɨmaŋwɨ'yo'nɨŋɨ' i'nɨmɨ nɨŋwea'ma'na' nu'mɨ wagɨ'a'rɨnɨ. Nɨ'nɨ enɨ ipi' Ragɨ' rɨŋoyɨ rɨnɨŋɨ'wa' nɨxero'na' mɨdɨmɨda'nɨ eadɨkiowa'rɨnɨŋa'na' a'wɨnɨmɨ nɨxe'a ugɨ'awixɨnɨ.
46010002	Nɨ'nɨ agwɨ'pimɨ sɨmaŋwɨ'yo'nɨŋɨ' nɨŋweaxa uro ipi'wa'mɨ xero nero'na' Moseso tɨ'nɨ nawi'nɨ anɨ nika'rɨnɨro ne'ra ugɨ'awixɨnɨ.
46010003	Aiwa' mayɨ' e nemero'na' aiwa' mana'ɨ rɨnɨŋɨ' Gorɨxoya' kwi'yɨ'yo da'nɨ imo'nɨŋɨ'pɨ ayɨ' nɨ'nɨ nɨga wagɨ'a'rɨnɨ.
46010004	Iniɨgɨ' mayɨ' e nemero'na' Gorɨxoya' kwi'yɨ'yo da'nɨ sɨmɨŋɨ' meaŋu' ayɨ' nɨ'nɨ nagɨ'a'rɨnɨ. Sɨ'ŋa' iniɨgɨ' sɨmɨŋɨ' meaago —O wi'nɨyɨ' u'ɨ'a'mɨ nu'mɨ emeagorɨnɨ. O, ayɨ' Kiraiso na'nɨ rarɨŋɨnɨ.
46010005	E nerɨŋɨ' aiwɨ ayɨ' na'pɨ yarɨgɨ'a'pɨ na'nɨ Gorɨxo wikɨ' nɨwo'nɨrɨ a'ma' dɨŋɨ' meaŋe da'nɨ amɨ amɨ ope'poyɨnɨrɨ nɨwika'ra wagɨ'rɨnɨ.
46010006	Ayɨ' amɨpi' apɨ apɨ ne'ra nuro'na' pegɨ'a'pimɨ da'nɨ nene na'nɨ sɨŋwepɨgɨ' neainɨnɨ. Ayɨ' sɨpi' imo'nɨŋɨ'pɨ na'nɨ mɨŋɨ' inagɨ'a'pa nene enɨ axɨ'pɨ mɨŋɨ' minɨpa e'wanɨgɨnɨrɨ sɨŋwepɨgɨ' neainɨnɨ.
46010007	Ayɨ' wi' wigɨ' ŋwɨ'a'pimɨ nɨxɨ'dɨro'na' Bɨkwɨ'yo da'nɨ re nɨrɨnɨrɨ ea'nɨŋɨ'pɨ tɨ'nɨ xɨxenɨ re egɨ'awixɨnɨ, “A'ma'yɨ' aiwa' nɨro iniɨgɨ' nɨro epɨ'rɨ na'nɨ nɨŋweagɨ'asa'na' rɨkɨkɨrɨ'o' inanɨro na'nɨ wia'pɨ'nɨmeagɨ'awixɨnɨ.” nɨrɨnɨrɨ ea'nɨŋɨ'pɨ tɨ'nɨ xɨxenɨ e egɨ'awixɨnɨ. Nene ayɨ' yagɨ'a'pa nerane mimo'nɨ' ŋwɨ'a' imo'nɨŋɨ'yo wi' mɨxɨ'dɨpa e'wanɨgɨnɨ.
46010008	Ayɨ' wi' ɨ'wɨ' inɨgɨ'a'pa —Ɨ'wɨ' e inɨgɨ'a'pɨ na'nɨ Gorɨxo pɨrɨ' umamo'poyɨnɨrɨ ura'na' a'ma' xɨ'omɨ pi'ra'nɨŋɨ' xɨ'darɨgɨ'a'yɨ' sɨ'a' axɨ'yimɨ a'ma' ɨ'wɨ' inarɨgɨ'a'yo, nɨ'nɨ 23,000 imo'nɨgɨ'a'yo pɨpɨki'mɨ' emegɨ'a'pɨ na'nɨ rarɨŋɨnɨ. Ɨ'wɨ' ayɨ' e inagɨ'a'pa nene enɨ axɨ'pɨ e minɨpa e'wanɨgɨnɨ.
46010009	Ayɨ' wi' A'mɨna' Gorɨxo nepa eŋɨ' ea'nɨŋorɨ'anɨrɨ iwamɨ'o' wi'wapɨyagɨ'a'pa —E wi'wapɨyi'a'na' oya' dɨŋɨ' tɨ'nɨ a'ma' ayo weaxɨ'a' sidɨŋɨ' o'agɨ na'nɨ pegɨ'i'na' na'nɨ rarɨŋɨnɨ. E iwamɨ'o' wi'wapɨyagɨ'a'pa nene enɨ mɨwi'wapɨyipa e'wanɨgɨnɨ.
46010010	Ayɨ' wi' Gorɨxomɨ anɨŋu'mɨ' wirɨnagɨ'a'pa —Anɨŋu'mɨ' e wirɨna'na' aŋɨ'najɨ' a'ma'yo xwɨrɨ'a' wikɨxearɨŋo pɨkiŋɨ'pɨ na'nɨ rarɨŋɨnɨ. Gorɨxomɨ anɨŋu'mɨ' wirɨnagɨ'a'pa nene enɨ axɨ'pɨ e mepa e'wanɨgɨnɨ.
46010011	Apɨ apɨ e nɨwi'mea'a uŋɨ'pɨ wigɨ' wi'nɨyɨ' e'ɨ' oweayɨmea'nɨ'poyɨnɨrɨ sɨŋwepɨgɨ'nɨŋɨ' wirɨ nene agwɨ ri'na' sɨ'a' yoparɨ'yi rɨxa nimo'nɨ'i'na' ŋweaŋwae'ne i'kwairɨrɨ' neainɨ'a na'nɨ Bɨkwɨ'yo ŋwɨra'rɨnɨŋɨ'pɨrɨnɨ.
46010012	Ayɨna'nɨ “Gorɨxomɨ pi'ra'nɨŋɨ' xɨ'darɨŋa'onɨ ayɨ' yagɨ'a'pa wi' epaxonɨmanɨ.” yaiwinarɨŋɨ' goxɨ goxɨ, jɨwanɨŋoxɨ axɨ'pɨ nerɨ anɨ'nɨmɨgɨnɨrɨ pi'ra'nɨŋɨ' menɨ'ɨrɨxɨnɨ.
46010013	“Eŋɨ' ea'nɨgɨ'a'yɨ'rɨ'anɨrɨ a'ma'yo iwamɨ'o' wi'wapɨyarɨgɨ'a'pɨ axɨ'pɨ mɨneai'mea' xegɨ' bɨ imo'nɨŋɨ'pɨ neai'meaarɨnɨ.” mɨyaiwipanɨ. Gorɨxo —O a'ma' dɨŋɨ' wikwia'rɨnɨpaxɨ' imo'nɨŋorɨnɨ. O iwamɨ'o' a'ma' seai'wapɨyi'a'na' seyɨ'ne' xwa'ma'mɨ' mɨwipaxɨ' imo'nɨŋɨ'pɨ xe oseai'wapɨyi'poyɨnɨrɨ wi' sɨŋwɨ' seanɨnɨ'a' menɨnɨ. A'ma' wi' xe iwamɨ'o' oseai'wapɨyi'poyɨnɨrɨ sɨŋwɨ' nɨseanɨrɨ'na' seyɨ'ne' xopɨra'rɨ' wipɨ'rɨ'a na'nɨ enɨ xwa'ma'mɨ' wipaxɨ'yɨ'ne' seaimɨxɨyinɨ'a'rɨnɨ.
46010014	Gɨ' nɨrɨxɨ'mea'yɨ'ne', Gorɨxo negɨ' nea'rɨ'awe'yo naŋɨ' wi'agɨ aiwɨ obaxɨ' aya' wi' wigɨ' sɨpi' nerɨŋɨ'yo da'nɨ xwɨrɨ'a' ikɨxenagɨ'a' eŋagɨ na'nɨ nene dɨŋɨ' nɨmorane mimo'nɨ' ŋwɨ'a'pɨ wi' mɨxɨrɨpa nerane apɨ tɨ'ŋɨ' e da'nɨ e'ɨ'nɨŋɨ' owaneyɨ.
46010015	Dɨŋɨ' tɨ'gɨ'a'yɨ'ne', nionɨ dɨŋɨ' tɨ'gɨ'a'yo urarɨŋa'pa axɨ'pɨ nɨsearɨmɨnɨrɨ yarɨŋa'pɨ na'nɨ sewanɨŋɨ'yɨ'ne' dɨŋɨ' nɨyaikiroro “Sɨpi'rɨ'anɨ? Naŋɨ'rɨ'anɨ?” yaiwi'poyɨ.
46010016	Kapɨxɨ' iniɨgɨ' wainɨ' i'nɨŋɨ'pɨ —Apɨ A'mɨna' Kiraiso nene na'nɨ nɨneapeirɨ'na' ragɨ' puŋɨ'pɨ na'nɨ dɨŋɨ' neainɨnɨ'a na'nɨ imo'nɨŋɨ'pɨrɨnɨ. Nene nɨnɨrane'na' Gorɨxomɨ yayɨ' wiarɨŋwa'pɨrɨnɨ. Iniɨgɨ' apɨ nɨnɨrane'na' o tɨ'nɨ mɨmɨŋi'nɨpa yarɨŋwa'ranɨ? Aiwa' o nɨneapeirɨ'na' xɨ'o na'o rɨ'nɨŋɨ' winɨŋɨ'pɨ —Apɨ na'nɨ dɨŋɨ' neainɨnɨ'a na'nɨ nɨkwɨrɨrɨ narɨŋwa'pɨrɨnɨ. Aiwa' apɨ nɨnɨrane'na' enɨ o tɨ'nɨ nawi'nɨ mɨmɨŋi'nɨpa yarɨŋwa'ranɨ?
46010017	Aiwa' nɨkwɨrɨrɨ narɨŋwa' apɨ na' bɨnɨ eŋagɨ na'nɨ nene a'ma' obaxene imo'nɨŋagwɨ aiwɨ na' bimɨ da'nɨnɨ nɨkwɨrɨrɨ narɨŋwa'yo da'nɨ sɨyikɨ' na' bɨnɨ mimo'nɨpa reŋwɨnɨ?
46010018	Gɨ' Isɨrerɨyɨ' yarɨgɨ'a'pɨ na'nɨ enɨ dɨŋɨ' mo'poyɨ. Rɨdɨyowa' e'ɨ'a'pɨ narɨgɨ'a'yɨ' Gorɨxo, e i'ra'ɨ' onɨŋo tɨ'nɨ mɨŋi'narɨgɨ'a'rɨnɨ.
46010019	Nionɨ searɨmɨnɨrɨ yarɨŋa'pɨ seyɨ'ne' rɨxa dɨŋɨ' rɨmoŋoɨ? “Rɨdɨyowa' a'ma' Gorɨxomɨ mɨxɨ'darɨgɨ'a'yɨ' wigɨ' mimo'nɨ' ŋwɨ'a'pɨ na'nɨ yarɨgɨ'a'pɨ, ayɨ' nepaxɨŋɨ' imo'nɨŋɨ'pɨ na'nɨ rɨ'a neararɨnɨ?” rɨyaiwiarɨŋoɨ? “Wigɨ' ŋwɨ'a' imo'nɨŋɨ'pɨ enɨ, ayɨ' nepaxɨŋɨ' imo'nɨŋɨ'pɨ na'nɨ rɨ'a neararɨnɨ?” rɨyaiwiarɨŋoɨ?
46010020	Oweoɨ, wi' e searɨmɨnɨrɨ mɨyarɨŋɨnɨ. Rɨpɨ oyaiwi'poyɨnɨrɨ seararɨŋɨnɨ, “A'ma' Gorɨxomɨ mɨxɨ'darɨgɨ'a'yɨ' wigɨ' rɨdɨyowa' yarɨgɨ'a'pɨ Gorɨxo na'nɨ rɨdɨyowa' me' wigɨ' mimo'nɨ' ŋwɨ'a' kwi'yɨ' sɨpi' tɨ'ŋɨ'pɨ na'nɨ rɨdɨyowa' yarɨgɨ'a'rɨ'anɨ?” oyaiwi'poyɨnɨrɨ seararɨŋɨnɨ. Seyɨ'ne' wigɨ' rɨdɨyowa' e'ɨ'a'pɨ nɨnɨro'na' kwi'yɨ' apɨ tɨ'nɨ nawi'nɨ mɨŋi'nɨpɨ'rɨxɨnɨrɨ seararɨŋɨnɨ.
46010021	Wi' re mɨyaiwinɨpa e'ɨ'rɨxɨnɨ, “Nene ananɨ kapɨxɨ' A'mɨna'o neaiiŋɨ'pɨ na'nɨ dɨŋɨ' moanɨ'wa' na'nɨwa' nɨrane mimo'nɨ' kwi'yɨ'yɨ' na'nɨwa' nɨrane epaxenerɨnɨ. Nene ananɨ aiwa' A'mɨna'o na'nɨpɨ nɨrane mimo'nɨ' kwi'yɨ'yɨ' na'nɨ rɨdɨyowa' e'ɨ'a'pɨ nɨrane epaxenerɨnɨ.” mɨyaiwinɨpa e'ɨ'rɨxɨnɨ.
46010022	“Rɨdɨyowa' mimo'nɨ' ŋwɨ'a' na'nɨpɨ narɨŋwa'pimɨ da'nɨ A'mɨna' Gorɨxo wikɨ' dɨŋɨ' neaiaiwinɨ na'nɨ sɨ'mirɨrɨ' wi'wanɨgɨnɨ.” rɨseaimo'narɨnɨ? “Eŋɨ' ea'nɨŋɨ' nene ea'nɨŋwa'pɨ xɨ'oya'pimɨ sea'yɨ e imo'nɨŋagɨ na'nɨ pɨrɨ' neamamopaxenemanɨ.” rɨyaiwinarɨŋoɨ?
46010023	Wiyɨ'ne' re rarɨgɨ'a'pɨ, “Pi' pi' ‘Oyaneyɨ.’ nɨneaimo'nɨrɨ'na' nene ananɨ epaxɨ'rɨnɨ.” rarɨgɨ'a'pɨ nepa nɨrɨro aiwɨ apɨ bɨ nerɨŋɨ'pimɨ da'nɨ pi'ra'nɨŋɨ' imɨxɨnarɨgɨ'a'manɨ. Gorɨxomɨ dɨŋɨ' wɨkwɨ'roŋwae'ne “Pi' pi' ‘Oyaneyɨ.’ nɨneaimo'nɨrɨ'na' ananɨ epaxenerɨnɨ.” yaiwinarɨŋwa'pɨ nepa imo'nɨŋagɨ aiwɨ apɨ bɨ nerɨŋɨ'pimɨ da'nɨ sɨ'kɨ'kɨ' omɨxɨnarɨŋwa'manɨ.
46010024	Segɨ'yɨ' wo “Naŋɨ' niɨwanɨŋonɨnɨ ni'meanɨ na'nɨ arɨge emɨnɨre'ɨnɨ?” mɨyaiwipa erɨ “Naŋɨ' a'ma' tɨ'yo enɨ wi'meanɨ na'nɨ arɨge emɨnɨre'ɨnɨ?” yaiwirɨ e'wɨnɨgɨnɨ.
46010025	Pi' pi' gɨ'wɨ' a'ma' wi' makerɨ'a' imɨxarɨgɨ'e da'nɨ bɨ' yarɨgɨ'a'pɨ seyɨ'ne' ananɨ bɨ' nero nɨnɨro'na' aya' sɨ'wɨ' searonɨgɨnɨrɨ “Mimo'nɨ' ŋwɨ'a'pɨ na'nɨ rɨdɨyowa' e'ɨ'a'pɨranɨ? Rɨdɨyowa' mepa e'ɨ'a'pɨranɨ?” yarɨŋɨ' minɨpa e'ɨ'rɨxɨnɨ.
46010026	Bɨkwɨ'yo da'nɨ “Xwɨ'a' rɨri'ranɨ, amɨpi' xwɨ'a' tɨ'yo eŋɨ'pɨranɨ, nɨ'nɨ A'mɨna'oya' imo'nɨnɨ.” nɨrɨnɨrɨ ea'nɨŋagɨ na'nɨ “Pi' pi' gɨ'wɨ' eŋɨ'pɨ ananɨ nɨpaxenerɨnɨ.” seararɨŋɨnɨ.
46010027	A'ma' Jisasomɨ dɨŋɨ' mɨwɨkwɨ'roŋɨ' wo “Aiwa' bɨ onaneyɨ.” searepea'ra'na' seyɨ'ne' “Ananɨ Owaneyɨ.” nɨseaimo'nɨrɨ'na', sa nuro aya' sɨ'wɨ' searonɨgɨnɨrɨ pi' pi' aiwa' seaiapɨ'ɨ'pɨ na'nɨ “Wigɨ' mimo'nɨ' ŋwɨ'a'pɨ na'nɨ rɨdɨyowa' e'ɨ'a'pɨranɨ? Mepa e'ɨ'a'pɨranɨ?” mɨyaiwipa nero ananɨ nɨ'ɨ'rɨxɨnɨ.
46010028	E nerɨ ai' a'ma' wo a'waŋɨ' re nɨsearɨrɨ'na'yɨ', “Gɨ'wɨ' rɨpɨ ŋwɨ'a' imo'nɨŋɨ'pɨ na'nɨ rɨdɨyowa' inɨ'ɨ'pɨrɨnɨ.” nɨsearɨrɨ'na'yɨ', a'waŋɨ' searɨ'o na'nɨ dɨŋɨ' nɨmoro o seyɨ'ne' narɨŋagɨ'a nɨseanɨrɨ'na' “Gɨ'wɨ' apɨ Jisasomɨ dɨŋɨ' wɨkwɨ'roarɨgɨ'a' tɨyɨ' mɨnɨpaxɨ' imo'nɨŋɨ'pɨ pi' na'nɨ rɨ'a narɨŋoɨ?” nɨyaiwirɨ aya' sɨ'wɨ' uronɨgɨnɨrɨ mɨnɨpa e'ɨ'rɨxɨnɨ.
46010029	Seyɨ'ne' nɨnɨro'na' “Nɨpɨkwɨnɨ mɨyarɨŋwɨnɨ.” nɨyaiwiro aya' sɨ'wɨ' searonɨgɨnɨrɨ mɨrarɨŋɨnɨ. A'waŋɨ' searɨ'o “Ayɨ' nɨpɨkwɨnɨ mɨyarɨŋoɨ.” nɨseaiaiwirɨ aya' sɨ'wɨ' uronɨgɨnɨrɨ rarɨŋɨnɨ. E seararɨŋagɨ na'nɨ a'ma' wo nɨwia'pɨ'nɨmearɨ re nɨrɨnɨŋoɨ, “Nene ananɨ nepaxɨ' imo'nɨŋɨ'pɨ pi' na'nɨ a'ma' wi' aya' sɨ'wɨ' uropaxɨ' imo'nɨŋɨ'pimɨ da'nɨ a'mɨ mepaxɨ' imo'nɨŋwɨnɨ?
46010030	Nionɨ gɨ'wɨ' apɨ nɨnɨrɨ Gorɨxomɨ yayɨ' nɨwirɨ'na'yɨ', gɨ'wɨ' nionɨ yayɨ' wi'a'pɨ na'nɨ mɨ'kɨ' pi'yo da'nɨ pairɨrɨ' nipaxɨ' imo'nɨnɨ?” A'ma' wo e nɨrɨnɨ ai'
46010031	rɨpɨ osearɨmɨnɨ, “Seyɨ'ne' gɨ'wɨ' nɨnɨro'na'ranɨ, iniɨgɨ' nɨnɨro'na'ranɨ, pi' pi' nero'na'ranɨ, a'ma' wi' sɨŋwɨ' nɨseanɨro'na' ‘Gorɨxomɨ dɨŋɨ' nɨwɨkwɨ'roro na'nɨ rɨ'a yarɨŋoɨ?’ oseaiaiwi'poyɨnɨrɨ omɨ sea'yɨ e umɨ'eyoapaxɨ' imo'nɨŋɨ'pɨ e'ɨ'rɨxɨnɨ.” osearɨmɨnɨ.
46010032	Judayɨ'ranɨ, Gɨrikɨyɨ'ranɨ, a'ma' Gorɨxoya' sɨyikɨ' imo'nɨgɨ'a'yɨ'ranɨ, ayɨ' omɨ sɨnɨ xɨ'dɨpaxɨ' eŋa'na'yɨ', nene oya' sɨŋwɨ'yo da'nɨ ananɨ epaxɨ' ai' ayo o'rea'mioapaxɨ' imo'nɨŋɨ'pɨ mepa e'wanɨgɨnɨ.
46010033	Nionɨ yarɨŋa'pa seyɨ'ne' enɨ axɨ'pɨ e'ɨ'rɨxɨnɨ. Nionɨ pi' pi' nerɨ'na' niɨwanɨŋonɨ na'nɨnɨ aya' tɨ'nɨ mɨmenɨ' “A'ma' obaxɨ'yo Gorɨxo yea'yɨ' uyimɨxemeanɨ'a na'nɨ omɨ dɨŋɨ' owɨkwɨ'rɨ'poyɨnɨrɨ arɨge nerɨ ayo aya' tɨ'nɨ umemɨ'a'rɨ'anɨ?” nɨyaiwirɨ ayɨ' yayɨ' winɨpaxɨ' imo'nɨŋɨ'pɨnɨ yarɨŋa'rɨnɨ.
46011001	Nionɨ Kiraiso yagɨ'pɨ ikanɨŋɨ' wiarɨŋa'pa seyɨ'ne' enɨ nionɨ ikanɨŋɨ' ni'ɨ'rɨxɨnɨ.
46011002	Seyɨ'ne' nionɨ na'nɨ i'ni'na' dɨŋɨ' arɨ'a' mikeamo' Jisasomɨ xɨ'darɨŋwae'ne yarɨŋwa'pɨ na'nɨ nionɨ seaie'kwɨ'kwɨyiŋa'pɨ xai'wɨ' ɨ'a' nɨxɨrɨro yarɨŋagɨ'a na'nɨ yayɨ' bɨ oseaimɨnɨ.
46011003	Seyɨ'ne' seaie'kwɨ'kwɨyiŋa'pɨ xai'wɨ' ɨ'a' nɨxɨrɨro ai' “Rɨpɨ na'nɨ enɨ nɨjɨ'a' oimo'nɨ'poyɨ.” nimo'narɨnɨ. Kiraiso a'ma' oxɨ' nɨyonɨ sea'yɨ e wimo'nɨrɨ oxowa xiepi'wamɨ sea'yɨ e wimo'nɨro Gorɨxo Kiraisomɨ sea'yɨ e wimo'nɨrɨ enɨ.
46011004	Ayɨna'nɨ oxɨ' go go Gorɨxomɨ rɨxɨŋɨ' nurɨrɨ'na'ranɨ, oya' xwɨyɨ'a'pɨ wɨ'a' nuro'kiamorɨ'na'ranɨ, wi' mɨŋɨ'yo nɨpa'ki'nɨma'na' e nerɨ'na'yɨ', o xegɨ' sea'yɨ e wimo'nɨŋomɨ —O ayɨ' Kiraisorɨnɨ. Omɨ aya' wimoarɨnɨ.
46011005	E nerɨ ai' apɨxɨ' gi' gi' mɨŋɨ'yo wi' mɨdɨ'ki'nɨpa nema'na' Gorɨxomɨ rɨxɨŋɨ' nurɨrɨ'na'ranɨ, oya' xwɨyɨ'a'pɨ wɨ'a' nuro'kiamorɨ'na'ranɨ, i' xegɨ' sea'yɨ e wimo'nɨŋomɨ —O ayɨ' xegɨ' xiagworɨnɨ. Omɨ i' aya' wimoarɨnɨ. Apɨxɨ' e yarɨgɨ'i'wa re imo'nɨgɨ'i'wa tɨ'nɨ xɨxenɨ imo'nɨŋoɨ. I'wamɨ gwɨ' nɨyirɨ'na' aya' xwe' owinɨnɨrɨ dɨ'a' nɨ'nɨ ro'a'na' mɨŋɨ' wa'ɨ' nero na'nɨ aya' winarɨŋi'wa tɨ'nɨ xɨxenɨ imo'nɨŋagɨ'a na'nɨ rarɨŋɨnɨ.
46011006	Apɨxɨ' gɨyɨ' “Mɨŋɨ'yo wi' mɨpa'ki'nɨpa oemɨnɨ.” nɨwimo'nɨrɨ'na'yɨ', wigɨ' dɨ'a' nɨ'nɨ enɨ ro'nɨ'ɨ'rɨxɨnɨ. E nɨsearɨrɨ ai' apɨxɨ' dɨ'a' nɨ'nɨ ro'a'na'yɨ' mɨŋɨ' wa'ɨ' nimo'nɨrɨ na'nɨ aya' nɨwinɨrɨ'na'ranɨ, u'rapi' ro'a'na'yɨ' wiwia' ɨ'a' nɨwerɨ na'nɨ aya' nɨwinɨrɨ'na'ranɨ, mɨŋɨ'yo wi' pa'ki'nɨ'ɨ'rɨxɨnɨ.
46011007	Ayɨ' rɨpɨ na'nɨ rarɨŋɨnɨ. Gorɨxo a'ma' oxɨ' iwamɨ'o' nimɨxɨrɨ nɨtɨrɨ'na' sea'yɨ e xewanɨŋo'nɨŋɨ' imo'nɨŋɨ'pa wimɨxɨŋɨ' eŋagɨ na'nɨ oxɨ'yɨ' Gorɨxo xɨ'o imo'nɨŋɨ'pɨ sɨwa'nɨŋɨ' nɨwinɨrɨ na'nɨ omɨ rɨxɨŋɨ' nurɨrɨ'na'ranɨ, oya' xwɨyɨ'a'pɨ wɨ'a' nuro'kiamorɨ'na'ranɨ, amɨpi' wi' mɨŋɨ'yo mɨpa'nɨpa e'ɨ'rɨxɨnɨ. E nerɨ ai' apɨxɨ'yɨ' wigɨ' ɨ'wiagwɨ'yɨ' imo'nɨgɨ'a'pɨ sɨwa'nɨŋɨ' nɨwinɨrɨ na'nɨ ayɨ' Gorɨxomɨ rɨxɨŋɨ' nurɨrɨ'na'ranɨ, oya' xwɨyɨ'a'pɨ wɨ'a' nuro'kiamorɨ'na'ranɨ, amɨpi' wi' mɨŋɨ'yo pa'nɨ'ɨ'rɨxɨnɨ.
46011008	Ayɨ' rɨpɨ na'nɨrɨnɨ. Eŋi'na' Gorɨxo a'ma' oxɨ' nimɨxɨrɨ'na' apɨxi'mɨ da'nɨ bɨ nɨyorɨ imɨxɨŋɨ'manɨ. Apɨxɨ' nimɨxɨrɨ'na' oxomɨ da'nɨ bɨ nɨyorɨ imɨxɨŋɨ'rɨnɨ.
46011009	Apɨxi'mɨ oxo arɨra' wi'wɨnɨgɨnɨrɨ imɨxɨŋɨ'manɨ. Oweoɨ, apɨxi' oxomɨ arɨra' wi'wɨnɨgɨnɨrɨ imɨxɨŋɨ'rɨnɨ.
46011010	Ayɨna'nɨ “Oxɨ'yɨ' apɨxɨ'yo sea'yɨ e rɨ'a wimo'nɨŋoɨ?” yaiwipɨ'rɨ na'nɨ imo'nɨŋɨ'pɨ wi' apɨxi'wa mɨŋɨ'yo pa'nɨ'ɨ'rɨxɨnɨ. I'wa pi' pi' yarɨgɨ'a'pɨ aŋɨ'najɨ' sɨŋwɨ' wɨnaxɨ'darɨgɨ'a' eŋagɨ na'nɨ rarɨŋɨnɨ.
46011011	E seararɨŋagɨ aiwɨ oxɨ' A'mɨna'o tɨ'nɨ nawi'nɨ nika'rɨnɨrɨ'na' “Nionɨ apɨxɨ' mayonɨ nerɨ ai' sopɨŋɨ' nonɨrɨ yarɨŋa'onɨrɨnɨ.” rɨpaxɨ' menɨnɨ. Apɨxɨ' enɨ A'mɨna'o tɨ'nɨ nawi'nɨ nika'rɨnɨrɨ'na' “Oxɨ' mayi'nɨ nerɨ ai' sopɨŋɨ' nonɨrɨ yarɨŋa'i'nɨrɨnɨ.” rɨpaxɨ' menɨnɨ.
46011012	Neparɨnɨ. Gorɨxo apɨxɨ' iwamɨ'o' nimɨxɨrɨ'na' ayɨ' oxɨ'yo da'nɨ nɨyorɨ imɨxɨŋɨ'rɨnɨ. E nerɨ ai' rɨpɨ enɨ neparɨnɨ. Oxɨ' nɨ'nɨ apɨxi'wa xɨrarɨgɨ'a'rɨnɨ. E nerɨ ai' apɨxɨ'ranɨ, oxɨ'ranɨ, pi'ranɨ, amɨpi' nɨpɨnɨ mɨ'kɨ' ikiŋo, ayɨ' Gorɨxorɨnɨ.
46011013	Sewanɨŋɨ'yɨ'ne' xwɨyɨ'a' nionɨ seararɨŋa' rɨpɨ na'nɨ dɨŋɨ' nɨyaikiroro “Sɨpi'rɨ'anɨ? Naŋɨ'rɨ'anɨ?” yaiwi'poyɨ. Apɨxi'wa amɨpi' bɨ mɨŋɨ'yo mɨpa'ki'nɨpa nema'na' Gorɨxomɨ rɨxɨŋɨ' nurɨrɨ'na'yɨ', “Ananɨ yarɨŋoɨ.” rɨseaimo'narɨnɨ? “Ananɨ mɨyarɨŋoɨ.” rɨseaimo'narɨnɨ?
46011014	A'mae'ne negɨ' imo'nɨŋwa'pimɨ da'nɨ sɨwa' re'nɨŋɨ' neainarɨŋɨ'rɨnɨ. A'ma' oxɨ' dɨ'a' sepia' xɨra' eŋa'na' ayɨ' aya' winɨpaxɨ' imo'nɨnɨ.
46011015	E nerɨ ai' apɨxɨ' dɨ'a' sepia' eŋa'na' ayɨ' dɨŋɨ' niɨ'a' winɨpaxɨ' enɨ. Negɨ' imo'nɨŋwa'pimɨ da'nɨ sɨwa' e'nɨŋɨ' neainarɨŋɨ'rɨnɨ. Pi' na'nɨ marɨ'a'ɨ, Gorɨxo apɨxi'wa rɨtɨ' inɨ'ɨ'rɨxɨnɨrɨ dɨ'a' sepia' wiŋɨ' eŋagɨ na'nɨ sepia' eŋa'na'yɨ' “Dɨŋɨ' niɨ'a' winɨpaxɨ' enɨ.” seararɨŋɨnɨ.
46011016	A'ma' wi' “Xwɨyɨ'a' Poro rarɨŋɨ' rɨpɨ na'nɨ xɨxewia'mɨ' ouraneyɨ.” nɨwimo'nɨrɨ'na' rɨpɨ urɨmɨ'ɨnɨ, “None a'mɨ xegɨ' bɨ yarɨŋwa'manɨ. Sɨyikɨ' Jisasoya' imo'nɨgɨ'a' amɨ amɨ ŋweagɨ'a'yɨ' enɨ xegɨ' bɨ xɨ'darɨgɨ'a'manɨ. Ayɨ' nionɨ rɨ'a'pɨnɨ yarɨgɨ'a'rɨnɨ.” urɨmɨ'ɨnɨ.
46011017	Seyɨ'ne' Gorɨxomɨ yayɨ' wianɨro na'nɨ awi' nea'nɨro'na' naŋɨ' mimo'nɨ' sɨpi'pɨnɨ nimo'nɨrɨ yarɨgɨ'a' eŋagɨ na'nɨ a'mɨ sekaxɨ' rɨpɨ nɨrɨrɨ'na' segɨ' yarɨgɨ'a'pɨ na'nɨ weyɨ' nɨmearɨrɨ searɨmɨme'ɨnɨ.
46011018	Xa'mɨ rɨpɨ searɨmɨ'ɨnɨ. Nionɨ a'ma' wi' re rarɨŋagɨ'a arɨ'a' wiŋa'rɨnɨ, “Jisasoya' sɨyikɨ' imo'nɨgɨ'a' Korinɨyo ŋweagɨ'a'yɨ' Gorɨxomɨ yayɨ' umeanɨro na'nɨ awi' nea'nɨro'na' nawi'nɨ mimo'nɨ' yaŋɨ' epayo'narɨgɨ'a'rɨnɨ.” rarɨŋagɨ'a arɨ'a' nɨwirɨ “Bɨ nepa e rɨ'a yarɨŋoɨ?” yaiwiarɨŋa'rɨnɨ.
46011019	Ayɨ' neparɨnɨ. “Seyɨ'ne' dɨŋɨ' na' bɨnɨ nɨmoro axɨ'pɨnɨ mimo'nɨgɨ'a'yɨ'ne'rɨnɨ.” nimo'narɨnɨ. Seyɨ'ne' re yaiwinɨpɨ'rɨ na'nɨ “Negɨ'yɨ' wiene Jisasomɨ xɨxenɨ nɨxɨ'dɨrane mɨmɨwia'roarɨŋwae'ne, ayɨ' anerɨ'anɨ?” yaiwinɨpɨ'rɨ na'nɨ xɨxegɨ'nɨ yaŋɨ' nepayo'nɨro yarɨŋoɨ.
46011020	Ayɨna'nɨ seyɨ'ne' awi' nea'nɨro'na' “Aiwa' A'mɨna'o na'nɨ ‘Dɨŋɨ' oseainɨnɨrɨ nɨ'ɨ'rɨxɨnɨ.’ nearɨŋɨ'pɨ narɨŋwɨnɨ.” nɨyaiwiro aiwɨ nepa mɨnarɨŋoɨ.
46011021	Ayɨ' rɨpɨ na'nɨrɨnɨ. Awi' nea'nɨro aiwa' nɨnɨro'na' nɨyɨ'ne'nɨ sɨnɨ me' aiwa' xɨxegɨ'nɨ rɨ'a' yeaa'rɨ'a'pɨ aŋɨ'nɨ nɨyoaro xɨxegɨ'nɨ nɨnɨro na'nɨ wiyɨ'ne' agwɨ'nɨ ŋweaŋa'na' wiyɨ'ne' iniɨgɨ' wainɨ' xwapɨ' nɨnɨma'na' papɨkɨ' yarɨgɨ'a'rɨnɨ.
46011022	Pi' na'nɨ e yarɨgɨ'a'rɨnɨ? Aiwa' nɨro iniɨgɨ' nɨro epɨ'rɨ'a na'nɨ segɨ' aŋɨ' menɨranɨ? Jisasoya' sɨyikɨ' seyɨ'ne' imo'nɨgɨ'a'pimɨ peayɨ' owiananeyɨnɨrɨ e yarɨgɨ'a'ranɨ? Se'rɨxɨ'mea' aiwa' na'nɨ dɨ'wɨ' ikeamo'narɨgɨ'a'yo aya' owimoaneyɨnɨrɨ e yarɨgɨ'a'ranɨ? “Poro weyɨ' neamearɨpaxɨ' imo'nɨŋɨ'pɨ yarɨŋwɨnɨ.” rɨseaimo'narɨnɨ? Oweoɨ, apɨ ne'ra warɨŋagɨ'a na'nɨ wi' weyɨ' seamearɨmɨ'a'manɨ.
46011023	Xwɨyɨ'a' nionɨ eŋi'na' seare'wapɨyiŋa'pɨ gɨ' dɨŋɨ'yo da'nɨ mɨseare'wapɨyiŋa'rɨnɨ. A'mɨna'o nɨre'wapɨyiŋɨ'yo da'nɨ seare'wapɨyiŋa'pɨ, ayɨ' rɨpɨrɨnɨ. Sɨ'a' A'mɨna' Jisaso na'nɨ Judaso pasa' ume'ɨ'yimɨ A'mɨna'o aiwa' bɨ nɨmearɨ
46011024	aiwa' apɨ na'nɨ Gorɨxomɨ yayɨ' nɨwima'na' nɨkwɨrɨrɨ re rɨŋɨnigɨnɨ, “Rɨpɨ gɨ' wara'rɨnɨ. Seyɨ'ne' na'nɨ rɨdɨyowa'nɨŋɨ' inɨmɨ'pɨrɨnɨ. Soyɨ'ne' nionɨ seaiimɨ'pɨ na'nɨ dɨŋɨ' seainɨnɨ'a na'nɨ nionɨ e'a'pa axɨ'pɨ e yayi'ɨ'rɨxɨnɨ.” urɨŋɨnigɨnɨ.
46011025	Awa rɨxa aiwa' nɨnɨma'na' kapɨxɨ' iniɨgɨ' wainɨ' i'nɨŋɨ' wa' nɨmearɨ xegɨ' yarɨŋɨ'pa axɨ'pɨ nema'na' re rɨŋɨnigɨnɨ, “Gorɨxo xwɨyɨ'a' sɨŋɨ' ‘E nɨseaiimɨ'a'rɨnɨ.’ rau'roaa'rɨŋɨ'pɨ ‘Nepa xɨxenɨ nɨneaiinɨ'a'rɨ'anɨ?’ oyaiwi'poyɨnɨrɨ nionɨ nɨperɨ'na' gɨ' ragɨ' pu'ɨ'yɨ' iniɨgɨ' wainɨ' sɨxɨ' rɨwa'nɨŋɨ' imo'nɨnɨ. I'ni'na' soyɨ'ne' iniɨgɨ' rɨwa' nɨnɨrɨ'na' nionɨ na'nɨ dɨŋɨ' seainɨnɨ'a na'nɨ nɨ'ɨ'rɨxɨnɨ.” urɨŋɨnigɨnɨ.
46011026	Seyɨ'ne' o rɨŋɨ'pɨ nero aiwa' apɨ nɨro iniɨgɨ' awa' nɨro nerɨŋɨ'pimɨ da'nɨ o a'mɨ weapɨnɨ'e na'nɨ wa'ɨ' re'nɨŋɨ' nɨra warɨgɨ'a'rɨnɨ, “A'mɨna'o nene na'nɨ rɨxa neapeiŋɨ'rɨnɨ.” E'nɨŋɨ' nɨra warɨgɨ'a'rɨnɨ.
46011027	A'ma' gɨyɨ' xa'mɨ pi'ra'nɨŋɨ' dɨŋɨ' mɨyaikiro' A'mɨna'o aya' winɨpaxɨ' imo'nɨŋɨ'pɨ ero aiwa'ranɨ, iniɨgɨ'ranɨ, xɨ'o na'nɨ dɨŋɨ' winɨnɨ na'nɨpɨ u'rapi' nɨro nero'na'yɨ', wara'pɨ tɨ'nɨ ragɨ'pɨ tɨ'nɨ xo'ro'rɨ'nɨŋɨ' nero na'nɨ xwɨyɨ'a' mea'rɨnɨpaxɨ' imo'nɨŋoɨ.
46011028	Ayɨna'nɨ a'ma' woxɨ woxɨ, “Naŋɨ' imo'nɨŋɨ'pɨ rɨ'a yarɨŋɨnɨ? Sɨpi' imo'nɨŋɨ'pɨ rɨ'a yarɨŋɨnɨ?” nɨyaiwirɨ yarɨŋɨ' niga nu'ɨsa'na' aiwa' apɨ tɨ'nɨ iniɨgɨ' awa' tɨ'nɨ xe nɨ'ɨrɨxɨnɨ.
46011029	Ayɨ' rɨpɨ na'nɨrɨnɨ. A'ma' aiwa' apɨ tɨ'nɨ iniɨgɨ' awa' tɨ'nɨ nɨnɨrɨ'na' “A'mɨna'o xegɨ' wara'pimɨ da'nɨ neaiiŋɨ' eŋagɨ na'nɨ rɨ'a narɨŋɨnɨ?” mɨyaiwipa nerɨ'na'yɨ', ayɨ' xwɨyɨ'a' mea'rɨnanɨro na'nɨ narɨŋagɨ'a na'nɨ rarɨŋɨnɨ.
46011030	Sa mɨ'kɨ' apimɨ da'nɨ segɨ' obaxɨ' wi' sɨmɨxɨ' nero nɨyɨpe' nimo'nɨrɨ ero wi' rɨxa pɨyɨ' ero egɨ'a'rɨnɨ.
46011031	Nene xa'mɨ negɨ' yarɨŋwa'pɨ na'nɨ yarɨŋɨ' niga nurane “Naŋɨ' rɨ'a yarɨŋɨnɨ? Sɨpi' rɨ'a yarɨŋɨnɨ?” nɨyaiwirane dɨŋɨ' pi'ra'nɨŋɨ' nimɨxɨnɨma'na' aiwa' apɨ nɨnɨrane sɨŋwɨrɨyɨ', Kiraiso xwɨyɨ'a' bɨ nɨneamea'rɨrɨ sɨyikɨ' nearea'mɨnɨrɨ eŋɨ'manɨ.
46011032	E nerɨ ai' agwɨ ri'na' A'mɨna'o xwɨyɨ'a' nɨneamea'rɨrɨ'na' rɨ'we'na' nene a'ma' xɨ'omɨ mɨxɨ'darɨgɨ'a'yo tɨ'nɨ nawi'nɨ xwɨyɨ'a' umea'rɨmɨgɨnɨrɨ rɨxa xwɨyɨ'a' nɨneamea'rɨrɨ sɨyikɨ' neareaarɨnɨ.
46011033	Ayɨna'nɨ gɨ' nɨrɨxɨ'mea'yɨ'ne', aiwa' nionɨ seararɨŋa'pɨ nanɨro nerɨmea'nɨrɨ'na' axi'na' nawi'nɨ pi'ra'nɨŋɨ' onaneyɨnɨrɨ rɨ'wɨ'yo re'moarɨgɨ'a'yɨ' na'nɨ wenɨŋɨ' nerɨ ŋwearɨ'ɨnɨ.
46011034	Seyɨ'ne' aiwa' apɨ nɨnɨro'na' u'rapi' nero xwɨyɨ'a' mea'rɨnɨpɨ'rɨxɨnɨrɨ segɨ'yɨ' wi' agwɨ' eŋɨ' mɨwea'nɨŋa'na'yɨ' sɨnɨ mɨbɨpa nero'na' wigɨ' aŋiwa'mɨ da'nɨ aiwa' nɨ'ɨ'rɨxɨnɨ. Aiwa' apɨ na'nɨ xwɨyɨ'a' bɨ sɨnɨ nɨweŋagɨ ai' a'mɨ nɨseai'mearɨ'na' searɨmɨ'a'rɨnɨ.
46012001	Gɨ' nɨrɨxɨ'mea'yɨ'ne', seyɨ'ne' payɨ' nearo Gorɨxo xegɨ' kwi'yɨ'pɨ sɨxɨ' seami'moŋɨ'pimɨ da'nɨ e e epaxɨ' imo'nɨ'ɨ'rɨxɨnɨrɨ seaimɨxɨŋɨ' seyɨ'ne' yarɨŋɨ' nigɨ'a'pɨ na'nɨ “Seyɨ'ne' xe majɨ'a' nero oe'poyɨ.” mɨnimo'narɨnɨ.
46012002	Seyɨ'ne' sɨnɨ Gorɨxomɨ mɨxɨ'dɨpa nero'na' seaigɨ'a'pɨ na'nɨ nɨjɨ'a' imo'nɨŋoɨ. A'ma'ya' mimo'nɨ' ŋwɨ'a' imo'nɨŋɨ'yo —Ayɨ' xwɨyɨ'a' bɨ rɨpaxɨ' mimo'nɨŋɨ'yɨ'rɨnɨ. Ayo oxɨ'dɨ'poyɨnɨrɨ yapɨ' pi' pi' seaiepɨsi'a'na' seyɨ'ne' nepaxɨnɨrɨ xɨ'dagɨ'a'pɨ na'nɨ nɨjɨ'a' imo'nɨŋoɨ.
46012003	Ayɨna'nɨ “Seyɨ'ne' nɨjɨ'a' re oimo'nɨ'poyɨ.” nimo'narɨnɨ. A'ma' wi' Gorɨxoya' kwi'yɨ'pimɨ da'nɨ nɨrɨrɨ'na' wi' re rɨpaxɨ' menɨnɨ, “Jisaso xewanɨŋo roapɨki'nɨŋorɨnɨ.” rɨpaxɨ' menɨnɨ. A'ma' wi' Gorɨxoya' kwi'yɨ'pimɨ da'nɨ mɨrɨpa nerɨ'na'yɨ', “Jisaso negɨ' A'mɨna'orɨnɨ.” enɨ wi' rɨpaxɨ' menɨnɨ.
46012004	Kwi'yɨ'pimɨ da'nɨ e e epaxɨ' imo'nɨ'ɨ'rɨxɨnɨrɨ sɨxɨ' umi'moarɨŋɨ'pɨ xɨxegɨ'nɨ imo'nɨŋagɨ aiwɨ kwi'yɨ' axɨ'pɨ na' bɨnɨ imo'nɨŋɨ'pimɨ da'nɨnɨ yarɨgɨ'a'rɨnɨ.
46012005	E nerɨŋɨ'yo da'nɨ a'ma'yo sea'yɨ' e e wi'ɨ'rɨxɨnɨrɨ A'mɨna'o wimɨxarɨŋɨ'pɨ xɨxegɨ'nɨ eŋagɨ aiwɨ A'mɨna'o, ayɨ' na' wonɨ axorɨnɨ.
46012006	Ananɨ nepaxɨ' imo'nɨgɨ'a'pɨ xɨxegɨ'nɨ imo'nɨŋagɨ aiwɨ Gorɨxo, ayɨ' na' wonɨ e e epaxɨ' imo'nɨ'ɨ'rɨxɨnɨrɨ eŋɨ' sɨxɨ' wea'mɨxarɨŋɨ'rɨnɨ.
46012007	E nerɨŋɨ' aiwɨ o a'ma' xɨ'oya' imo'nɨgɨ'a' nɨ'nɨ xɨxe arɨra' inɨ'ɨ'rɨxɨnɨrɨ womɨnɨ womɨnɨ xegɨ' kwi'yɨ'yo da'nɨ epaxɨ' imo'nɨŋɨ'pɨ bɨ bɨ yaŋɨ' wiarɨŋɨ'rɨnɨ.
46012008	Bɨ bɨ yaŋɨ' nɨwirɨ'na' a'ma' wo kwi'yɨ'pimɨ da'nɨ xe dɨŋɨ' e'mɨ' sai'mɨ' nɨmorɨ a'ma'yo pi'ra'nɨŋɨ' urɨpaxɨ' oimo'nɨrɨ wirɨ wo kwi'yɨ' axɨ'pimɨ da'nɨ xe nɨjɨ'a' sea'yɨ e nimo'nɨrɨ pi'ra'nɨŋɨ' ure'wapɨyipaxɨ' oimo'nɨrɨ wirɨ
46012009	a'mɨ wo kwi'yɨ' axɨ'pimɨ da'nɨ xe dɨŋɨ' aya' wi' onɨkwɨ'ronɨrɨ wirɨ a'mɨ wo kwi'yɨ' axɨ'pimɨ da'nɨ xe eŋɨ' sɨxɨ' nea'nɨrɨ a'ma' sɨmɨxɨ' yarɨgɨ'a'yo pi'ra'nɨŋɨ' owimɨxɨnɨrɨ wirɨ
46012010	a'mɨ womɨ emɨmɨ' epaxɨ' oimo'nɨrɨ wirɨ a'mɨ womɨ xɨ'oya' xwɨyɨ'a' wɨ'a' uro'kiamopaxɨ' oimo'nɨrɨ wirɨ a'mɨ womɨ a'ma' wi' kwi'yɨ' bimɨ da'nɨ rarɨŋagɨ'a arɨ'a' nɨwirɨ'na' adadɨ' nɨwirɨ “Ayɨ' kwi'yɨ' apimɨ da'nɨ rɨ'a rarɨŋoɨ?” yaiwipaxɨ' oimo'nɨrɨ wirɨ a'mɨ wo a'ma' gwɨ' wɨrɨ' wɨri' xwɨyɨ'a' mɨ'kɨ' apɨ apimɨ da'nɨ ananɨ rɨpaxɨ' oimo'nɨrɨ wirɨ a'mɨ womɨ xwɨyɨ'a' mɨ'kɨ' apɨ apimɨ da'nɨ arɨ'a' nɨwirɨ yaŋɨ' umeaipaxɨ' oimo'nɨrɨ wirɨ yarɨŋɨ'rɨnɨ.
46012011	Gorɨxo a'ma' wi'yɨ' wi'yo yaŋɨ' xɨxegɨ'nɨ e e nɨwia nurɨ aiwɨ kwi'yɨ' axɨ' na' bimɨ da'nɨnɨ e e epaxɨ' imo'nɨ'ɨ'rɨxɨnɨrɨ nɨwimɨxɨrɨ'na' womɨ pi'pɨ owimɨnɨrɨ'na' apɨ wiarɨŋɨ'rɨnɨ. A'mɨ womɨ pi'pɨ owimɨnɨrɨ'na' apɨ wiarɨŋɨ'rɨnɨ.
46012012	A'ma'ya' wara' na' bɨnɨ eŋagɨ aiwɨ na'pimɨ da'nɨ we' sɨkwɨ' amɨpi' xɨxegɨ'nɨ bɨ bɨ imo'nɨnɨ. Wara'pimɨ da'nɨ amɨpi' xɨxegɨ'nɨ bɨ bɨ imo'nɨŋɨ'yɨ' nɨ'nɨ obaxɨ' imo'nɨŋagɨ aiwɨ na'pɨ na' bɨnɨrɨnɨ. A'ma' Kiraisoya' sɨyikɨ'pɨ imo'nɨgɨ'a'yɨ' a'ma' wara'pɨ tɨ'nɨ rɨ'ramɨŋɨyɨ' imo'nɨpaxɨ'rɨnɨ.
46012013	Ayɨ' rɨpɨ na'nɨrɨnɨ. Nene —Wiene Judayeneranɨ, wiene Gɨrikɨyeneranɨ, wiene xɨna'i'wane'nɨŋɨ' nimo'nɨrane omɨŋɨ' wiiarɨŋwae'neranɨ, wiene a'xeŋwarɨ' mɨneainɨ' negɨ' dɨŋɨ' tɨ'nɨ emearɨŋwae'neranɨ, —Nɨnenenɨ enɨ kwi'yɨ' axɨ'pimɨ da'nɨnɨ sɨyikɨ' na' bɨnɨ imo'nanɨ na'nɨ wayɨ' neameairo kwi'yɨ' axɨ'pɨnɨ neaai'nɨrɨ eŋɨ' eŋagɨ na'nɨ rarɨŋɨnɨ.
46012014	Nene nɨjɨ'a' re imo'nɨŋwɨnɨ. A'ma' wara'pɨ, ayɨ' na' bɨnɨ mimo'nɨ' sɨkwɨ'ranɨ, we'ranɨ, mɨŋɨ'ranɨ, xɨxegɨ'nɨ bɨ bɨ imo'nɨnɨ.
46012015	Sɨkwu' xwɨyɨ'a' rɨpaxɨ' nimo'nɨrɨ re ra'na'yɨ', “Niu'nɨ we'u'nɨ mimo'nɨŋagɨ na'nɨ na'piya' bɨnɨmanɨ.” ra'na'yɨ', “ ‘Na'pimɨ da'nɨ bɨ imo'nɨŋɨ'pɨmanɨ.’ yaiwipaxɨ'rɨnɨ.” rɨseaimo'narɨnɨ? Oweoɨ.
46012016	Arɨ'a'na enɨ re ra'na'yɨ', “Niɨnanɨ sɨŋwɨ'yi'nɨ meŋagɨ na'nɨ na'piya' bɨnɨmanɨ.” ra'na'yɨ', “ ‘Na'pimɨ da'nɨ bɨ imo'nɨŋɨ'pɨmanɨ.’ yaiwipaxɨ'rɨnɨ.” rɨseaimo'narɨnɨ? Oweoɨ.
46012017	Na'pɨ nɨ'nɨ sɨŋwɨ'nɨ eŋa'na'yɨ', arɨge nerɨ arɨ'a' epaxɨ'rɨnɨ? Na'pɨ nɨpɨnɨ arɨ'a'nɨ eŋa'na'yɨ', arɨge nerɨ dɨŋɨ' wea'nɨpaxɨ'rɨnɨ?
46012018	Na'pɨ, ayɨ' axɨ'pɨ na' bɨnɨ mimo'nɨnɨ. Sɨŋwɨ'ranɨ, arɨ'a'ranɨ, apɨ apɨ e nimo'ga u'wɨnɨgɨnɨrɨ Gorɨxo xɨ'o wimo'nɨŋɨ'pa dɨŋɨ' neyi'rorɨ nimɨxɨrɨ tɨŋɨ'rɨnɨ.
46012019	Wara'pimɨ da'nɨ amɨpi' sɨkwɨ'ranɨ, we'ranɨ, xɨxegɨ'nɨ imo'nɨŋɨ'pa mimo'nɨ' axɨ' na' bɨnɨ nimo'nɨrɨ'na'yɨ', wara'pɨ arɨge imo'nɨpaxɨ'rɨnɨ? Oweoɨ, e nerɨ'na'yɨ', wara' xegɨ' imo'nɨŋɨ'pa bɨ imo'nɨpaxɨ' menɨnɨ.
46012020	Negɨ' wara' imo'nɨŋɨ'pɨ, ayɨ' rɨpɨrɨnɨ. Wara'pimɨ da'nɨ amɨpi' xɨxegɨ'nɨ we'ranɨ, sɨkwɨ'ranɨ, imo'nɨŋɨ'pɨ ayɨ' obaxɨ' aiwɨ wara'pɨ, ayɨ' na' bɨnɨrɨnɨ.
46012021	Sɨŋwɨ'yi xwɨyɨ'a' rɨpaxɨ' nimo'nɨma'na' we'u'mɨ wi' re urɨpaxɨ' menɨnɨ, “Na' saŋɨ' mɨnɨra'parɨŋu'xɨ, pi' na'nɨ ju'xɨ tɨ'nɨ nawi'nɨ imo'nɨmɨ'ɨnɨ? Niɨyi'nɨ ananɨ nɨgɨ'pɨ ŋweapaxɨ'yi'nɨrɨnɨ.” urɨpaxɨ' menɨnɨ. Mɨŋɨ'yi enɨ sɨkwu'mɨ wi' re urɨpaxɨ' menɨnɨ, “Na' saŋɨ' mɨnɨra'parɨŋu'xɨ, pi' na'nɨ ju'xɨ tɨ'nɨ nawi'nɨ ŋwea'mɨ'ɨnɨ? Niɨyi'nɨ ananɨ nɨgɨ'pɨ ŋweapaxɨ'yi'nɨrɨnɨ.” urɨpaxɨ' menɨnɨ.
46012022	Oweoɨ, pi' pi' na'pimɨ da'nɨ imo'nɨŋɨ' “Eŋɨ' mea'nɨŋɨ'pɨrɨ'anɨ?” yaiwiarɨŋwa'pɨ meŋa'na'yɨ', omɨŋɨ' amɨpi' nene na'pimɨ da'nɨ yarɨŋwa'pɨ nɨpɨkwɨnɨ epaxɨ' menɨnɨ.
46012023	Na'pimɨ da'nɨ imo'nɨŋɨ' “Naŋɨ' onɨmia'pɨ imo'nɨŋɨ'pɨrɨnɨ.” yaiwiarɨŋwa'yɨ' nene ananɨ pi'ra'nɨŋɨ' okiyɨ'a' mearɨŋwa'rɨnɨ. Na'pimɨ da'nɨ imo'nɨŋɨ' sɨŋa'nɨ mɨmepaxɨ' imo'nɨŋɨ'yɨ' pi'ra'nɨŋɨ' rɨtɨ' yarɨŋwa'rɨnɨ.
46012024	E nerɨ ai' pi' pi' na'pimɨ da'nɨ imo'nɨŋɨ' “Awiaxɨ' imo'nɨŋɨ'pɨrɨ'anɨ?” yaiwiarɨŋwa'pɨ, ayɨ' rɨtɨ' mepaxɨ' imo'nɨŋagɨ na'nɨ wi' e yarɨŋwa'manɨ. Gorɨxo a'ma' wara'pɨ nimɨxɨrɨ pi' pi' na'pimɨ da'nɨ eŋɨ'pɨ nɨŋwɨra'rɨrɨ'na' “Naŋɨ' onɨmia'pɨ imo'nɨnɨ.” yaiwiarɨŋwa'pɨ sea'yɨ e imo'nɨ'wɨnɨgɨnɨrɨ ŋwɨra'rɨŋɨ'rɨnɨ.
46012025	Na'pimɨ da'nɨ imo'nɨŋɨ'yɨ' mɨdɨmɨda'nɨ mɨmearo'nɨpa ero xɨxe pi'ra'nɨŋɨ' menɨro epɨ'rɨ'a na'nɨ e ŋwɨra'rɨŋɨ'rɨnɨ.
46012026	Na'pimɨ da'nɨ imo'nɨŋɨ' bɨ rɨ'nɨŋɨ' wina'na' na'pimɨ da'nɨ imo'nɨŋɨ' nɨpɨnɨ rɨ'nɨŋɨ' wina'rarɨŋɨ'rɨnɨ. Bɨ imo'nɨŋɨ'pimɨ yayɨ' ume'a'na' nɨpɨnɨ dɨŋɨ' niɨ'a' nɨwiga warɨŋɨ'rɨnɨ.
46012027	Kiraisoya' sɨyikɨ'pɨ imo'nɨgɨ'a'yɨ'ne' oya' wara'pɨ'nɨŋɨ' imo'nɨro wiyɨ'ne'nɨ wiyɨ'ne'nɨ oya' na'pimɨ da'nɨ sɨkwɨ'nɨŋɨ'ranɨ, we'nɨŋɨ'ranɨ, xɨxegɨ'nɨ imo'nɨro eŋoɨ.
46012028	Gorɨxo a'ma' xɨ'oya' sɨyikɨ'pɨ imo'nɨgɨ'a'yɨ' xɨxegɨ'nɨ bɨ bɨ nimo'ga u'ɨ'rɨxɨnɨrɨ rɨ'peaŋɨ'rɨnɨ. Wi' wa'ɨ' wurɨmeiarɨgɨ'a'yɨ' imo'nɨro wi' xewanɨŋoya' xwɨyɨ'a'pɨ wɨ'a' uro'kiamoarɨgɨ'a'yɨ' imo'nɨro wi' ure'wapɨyarɨgɨ'a'yɨ' imo'nɨro epɨ'rɨ'a na'nɨ rɨ'peaŋɨ'rɨnɨ. Xɨra'nɨ xɨra'nɨ imo'nɨŋɨ' apɨ apɨ nɨrɨ'pea'ma'na' a'mɨ wi' emɨmɨ' epɨ'rɨ'a na'nɨ imo'nɨro wi' sɨmɨxɨ' yarɨgɨ'a'yo naŋɨ' wimɨxɨpɨ'rɨ'a na'nɨ imo'nɨro wi' dɨ'wɨ' ikeamo'narɨgɨ'a'yo arɨra' wipɨ'rɨ'a na'nɨ imo'nɨro wi' pi' pi' omɨŋɨ' yarɨgɨ'a'yo mepɨ'rɨ'a na'nɨ imo'nɨro wi' a'ma' gwɨ' wɨrɨ' wɨri' xwɨyɨ'a' mɨ'kɨ' apɨ apimɨ da'nɨ rɨpɨ'rɨ'a na'nɨ imo'nɨro epɨ'rɨ'a na'nɨ rɨ'peaŋɨ'rɨnɨ.
46012029	Nɨ'nɨ wa'ɨ' wurɨmeiarɨgɨ'a'yɨ' rimo'nɨŋoɨ? Nɨ'nɨ wɨ'a' ro'kiamoarɨgɨ'a'yɨ' rimo'nɨŋoɨ? Nɨ'nɨ ure'wapɨyarɨgɨ'a'yɨ' rimo'nɨŋoɨ? Nɨ'nɨ emɨmɨ' yarɨgɨ'a'yɨ' rimo'nɨŋoɨ?
46012030	Nɨ'nɨ sɨmɨxɨ'yo naŋɨ' imɨxɨpɨ'rɨ'a na'nɨ rimo'nɨŋoɨ? Nɨ'nɨ gwɨ' wɨrɨ' wɨri' xwɨyɨ'a' mɨ'kɨ' apɨ apimɨ da'nɨ rɨpɨ'rɨ'a na'nɨ rimo'nɨŋoɨ? Nɨ'nɨ xwɨyɨ'a' mɨ'kɨ' apɨ apimɨ da'nɨ rarɨgɨ'a'pɨ yaŋɨ' umeaipɨ'rɨ'a na'nɨ rimo'nɨŋoɨ? Oweoɨ.
46012031	E nɨsearɨrɨ ai' seyɨ'ne' woxɨnɨ woxɨnɨ, “Gorɨxo a'ma' e e epaxɨ' imo'nɨ'ɨ'rɨxɨnɨrɨ kwi'yɨ'pimɨ da'nɨ sɨxɨ' umi'moarɨŋɨ' apɨ apɨ eŋagɨ ai' sa sea'yɨ e imo'nɨŋɨ'pɨ oimo'nɨmɨnɨ.” nɨyaiwirɨ sɨ'mɨ' xeadɨ'pe'nɨ'ɨrɨxɨnɨ.
46013001	Nionɨ gwɨ' wɨrɨ' wɨri' xwɨyɨ'a' mɨ'kɨ' a'ma'ranɨ, aŋɨ'najɨ'ranɨ, rarɨgɨ'a'pimɨ da'nɨ ananɨ rɨpaxɨ' nimo'nɨrɨ ai' a'ma'yo dɨŋɨ' sɨpi' mɨwipa nerɨ'na'yɨ', surɨ'ma' nɨra'rɨrɨ berɨ' ikaxɨ' nɨrɨrɨ'na' yaiwi'nɨŋɨ' ya'rarɨŋɨ'pa'nɨŋɨ' imo'nɨmɨ'ɨnɨ. Soŋɨ' udɨ'a' xa'mɨ mɨŋwɨra'rɨpa nema'na' ea'a'na' rarɨŋɨ'pa'nɨŋɨ' enɨ imo'nɨmɨ'ɨnɨ.
46013002	Nionɨ xwɨyɨ'a' Gorɨxoya'pɨ wɨ'a' ro'kiamopaxɨ' imo'nɨrɨ amɨpi' nɨ'nɨ o e'ɨmɨgɨnɨrɨ eŋwɨpea'rɨŋɨ' i'nɨmɨ imo'nɨŋɨ'pɨ na'nɨ nɨjɨ'a' imo'nɨrɨ amɨpi' nɨ'nɨ a'ma' “Ayɨ' apɨ rɨ'a imo'nɨnɨ?” nɨyaiwiro nɨjɨ'a' imo'nɨgɨ'a'pɨ na'nɨ nɨjɨ'a' imo'nɨrɨ nerɨ ai' a'ma'yo dɨŋɨ' sɨpi' mɨwipa nerɨ'na'yɨ', surɨ'ma' imo'nɨmɨ'ɨnɨ. Nionɨ Gorɨxomɨ dɨŋɨ' eŋɨ' nea'nɨrɨ nɨwɨkwɨ'rorɨŋɨ'pimɨ da'nɨ “Dɨ'wɨ' rɨpɨxɨ na' jɨ'e uɨ.” urɨpaxɨ' nimo'nɨrɨ aiwɨ a'ma'yo dɨŋɨ' sɨpi' mɨwipa nerɨ'na'yɨ', surɨ'ma' imo'nɨmɨ'ɨnɨ.
46013003	Nionɨ gɨ' iyɨ'a' ɨ'a' amɨpi' yaŋɨ' nɨmerɨ uyi'peayɨ'yo nɨwirɨ ai' a'ma'yo dɨŋɨ' sɨpi' mɨwipa nerɨ'na'yɨ', wi' naŋɨ' nimɨxɨpaxɨ' menɨnɨ. Negɨ' womɨ pɨkianɨro yarɨ'na' niai'womɨ wa'rɨpɨ'rɨ na'nɨ re nurɨrɨ ai', “Nionɨ ɨ'a' nɨnɨxɨrɨro rɨ'a' nɨwioa'rɨ'poyɨ.” nurɨrɨ ai' a'ma'yo dɨŋɨ' sɨpi' mɨwipa nerɨ'na'yɨ', nionɨ e'a'pɨ wi' naŋɨ' nimɨxɨpaxɨ' mimo'nɨnɨ.
46013004	A'ma' wi'nɨyo dɨŋɨ' sɨpi' nɨwirɨ'na' pi'pɨ marɨ'a'ɨ, rɨpɨ yarɨgɨ'a'rɨnɨ. Sɨpi' wi'nɨyɨ' wi'ɨ'a'pɨ apaxɨ' me' pɨrɨ' umamoarɨgɨ'a'manɨ. Aya' nurɨmɨxɨrɨ naŋɨ' imo'nɨŋɨ'pɨnɨ wiiarɨgɨ'a'rɨnɨ. Wi'nɨyo sɨpi' dɨŋɨ' wi' wiaiwiarɨgɨ'a'manɨ. Wi'nɨyo dɨŋɨ' sɨpi' wiarɨgɨ'a'yɨ' wiwanɨŋɨ'yɨ' mɨxɨ' meakɨ'nɨnɨro wa'rɨxa imo'nɨro
46013005	uyɨ'niɨ' wika'rɨro yarɨgɨ'a'manɨ. Amɨpi' nenenɨ arɨge nerɨ neai'meanɨrɨ'enɨŋoɨnɨrɨ mepa ero apaxɨ' me' sɨ'mɨ' rɨ'nɨŋɨ' mɨwinɨpa ero ɨ'wɨ' wi'nɨyɨ' wika'rɨ'a'pɨ na'nɨ sɨ'mɨ' xwaŋwɨ' ni'kwo'nɨmɨ memepa ero yarɨgɨ'a'rɨnɨ.
46013006	Nɨpɨkwɨnɨ mimo'nɨŋɨ' yarɨgɨ'a'pɨ na'nɨ dɨŋɨ' niɨ'a' mɨwinɨ' we' ro'nɨŋɨ' imo'nɨŋɨ' yarɨgɨ'a'pɨ na'nɨ dɨŋɨ' niɨ'a' winarɨŋɨ'rɨnɨ.
46013007	A'ma' wi'nɨyo dɨŋɨ' sɨpi' wiarɨgɨ'a'yɨ' pi' pi' wi'mea'a'na' “Xe oneai'meanɨ.” yaiwiro dɨŋɨ' wɨkwɨ'roarɨgɨ'a'pɨ wi' pɨ'nɨ mɨwia'rɨpa ero amɨpi' nɨ'nɨ Gorɨxo nɨwiirɨ'na' na'nɨ dɨŋɨ' nikwɨ'moro ŋwearo pi' pi' sɨpi' imo'nɨŋɨ' wi'mea'a'na' xwa'ma'mɨ' wiro yarɨgɨ'a'rɨnɨ.
46013008	A'ma'yo dɨŋɨ' sɨpi' wiarɨŋwa'pɨ na' rɨ'wɨ'yo ai' wi' anɨpa' imo'nɨnɨ'a meŋagɨ na'nɨ anɨŋɨ' ɨ'a' xɨrɨpaxɨ'rɨnɨ. E nerɨ aiwɨ Gorɨxoya' kwi'yɨ'pimɨ da'nɨ wɨ'a' ro'kiamopaxɨ' imo'nɨŋwa'pɨranɨ, xwɨyɨ'a' mɨ'kɨ' apɨ apimɨ da'nɨ rɨpaxɨ' imo'nɨŋwa'pɨranɨ, pi' pi' nɨjɨ'a' imo'nɨŋwa'pɨranɨ, apɨ nɨpɨnɨ anɨpa' imo'nɨnɨ'a'rɨnɨ.
46013009	Nionɨ seararɨŋa'pɨ na'nɨ a'waŋɨ' bɨ osearɨmɨnɨ. Agwɨ ri'na' nene Gorɨxoya' kwi'yɨ'pimɨ da'nɨ nɨjɨ'a' imo'nɨŋwa'pɨ sa bɨnɨ bɨnɨ imo'nɨŋwɨnɨ. Oya' xwɨyɨ'a' wɨ'a' ro'kiamoarɨŋwa'pɨ nɨpɨnɨ marɨ'a'ɨ, bɨnɨ bɨnɨ ro'kiamoarɨŋwa'rɨnɨ.
46013010	E nerɨŋɨ' aiwɨ Kiraiso nɨweapɨrɨ amɨpi' Gorɨxo e'ɨmɨgɨnɨrɨ yarɨŋɨ'pɨ rɨxa yo'ɨ' imo'na'na' agwɨ ri'na' nene bɨnɨ bɨnɨ imo'nɨŋwa'pɨ anɨpa' imo'nɨnɨ'a'rɨnɨ.
46013011	Nionɨ seararɨŋa'pɨ niai'wɨ' tɨ'nɨ rɨ'ramɨŋɨyɨ' oemɨnɨ. Eŋi'na' nionɨ sɨnɨ niai'wɨ' nimo'nɨrɨ'na' niai'wɨ' rarɨgɨ'a'pa xwɨyɨ'a' axɨ'pɨ rɨrɨ niai'wɨ' yaiwiarɨgɨ'a'pa axɨ'pɨ yaiwirɨ niai'wɨ' dɨŋɨ' moarɨgɨ'a'pa axɨ'pɨ morɨ ne'ɨsa'na' ai' rɨxa a'mɨna'onɨ nimo'nɨma'na' niai'wɨ' yarɨgɨ'a'pɨ sɨnɨ ɨ'a' mɨxɨrɨ' pɨ'nɨ wia'rɨŋa'rɨnɨ.
46013012	Agwɨ nene Gorɨxo e'ɨmɨgɨnɨrɨ yarɨŋɨ'pɨ na'nɨ nɨjɨ'a' bɨnɨ bɨnɨ imo'nɨŋwa'pɨ xɨxɨ'ea' sɨ'a' yɨki'nɨŋɨ'yo da'nɨ nene sɨŋwɨ' nɨpɨkwɨnɨ mainenarɨŋwa'pɨ tɨ'nɨ rɨ'ramɨŋɨyɨ' oemɨnɨ. Agwɨ ri'na' xɨxɨ'ea'yo sɨ'mɨmaŋɨ'nɨ roŋagɨ nɨwɨnɨrane aiwɨ rɨ'we'na' nepa o tɨ'nɨ xɨxenɨ sɨ'mɨmaŋɨ'yo sɨŋwɨ' ainenanɨ'wa'rɨnɨ. Agwɨ ri'na' nene bɨnɨ bɨnɨ nɨjɨ'a' nimo'nɨrɨ ai' rɨ'we'na' xɨ'o nene na'nɨ xɨxenɨ nɨjɨ'a' imo'nɨŋɨ'pa nene enɨ xɨ'o na'nɨ nɨjɨ'a' imo'nanɨ'wa'rɨnɨ.
46013013	E nerɨŋɨ' aiwɨ agwɨ ri'na' Gorɨxomɨ dɨŋɨ' wɨkwɨ'rorane o neaiinɨ'a'pɨ na'nɨ dɨŋɨ' ikwɨ'morane wi'nɨyo dɨŋɨ' sɨpi' wirane yarɨŋwa' biau' bɨ apɨ anɨŋɨ'nɨ imo'nɨnɨ'a'pɨrɨnɨ. Biau' bɨ apɨ bɨ sea'yɨ e imo'nɨŋɨ'pɨ, ayɨ' a'ma'yo dɨŋɨ' sɨpi' wiarɨŋwa'pɨrɨnɨ.
46014001	Seyɨ'ne' “A'ma'yo dɨŋɨ' sɨpi' owianeyɨ.” nɨyaiwiro anɨŋɨ' minɨ' xɨ'dɨ'ɨ'rɨxɨnɨ. E nero ai' Gorɨxo apɨ apɨ e imo'nɨ'ɨ'rɨxɨnɨrɨ kwi'yɨ'pimɨ da'nɨ seaimɨxarɨŋɨ'pɨ “Apɨ apɨ oimo'naneyɨ.” nɨyaiwiro sɨ'mɨ' nɨxeadɨ'pe'nɨro aiwɨ na' bɨnɨ ayɨ' oya' xwɨyɨ'a' a'ma'yo wɨ'a' uro'kiamopaxɨ' imo'nɨpɨ'rɨ na'nɨ aŋɨpaxɨ' sɨ'mɨ' xeadɨ'pe'nɨ'ɨ'rɨxɨnɨ.
46014002	Ayɨ' rɨpɨ na'nɨ seararɨŋɨnɨ. A'ma' gɨyɨ' gɨyɨ' gwɨ' wɨrɨ' wɨri' xwɨyɨ'a' mɨ'kɨ' wi'nɨyɨ' majɨ'a' imo'nɨgɨ'a'pimɨ da'nɨ nɨrɨrɨ'na'yɨ', ayɨ' a'ma'yo murarɨŋoɨ. Wi'nɨyɨ' xwɨyɨ'a' mɨ'kɨ' apɨ na'nɨ majɨ'a' imo'nɨŋagɨ'a na'nɨ Gorɨxomɨnɨ nurɨrɨ kwi'yɨ'pimɨ da'nɨ yumɨ'i' imo'nɨŋɨ'pɨ rarɨŋoɨ.
46014003	E nerɨ ai' gɨyɨ' gɨyɨ' xwɨyɨ'a' Gorɨxoya'pɨ wɨ'a' nɨro'kiamoro'na'yɨ', ayɨ' rɨ'a'pimɨ da'nɨ a'ma'yo sɨ'kɨ'kɨ' womɨxɨro eŋɨ' rɨre'mɨxɨ' wiro dɨŋɨ' wɨ'a' wo'ki'mɨxɨro epaxɨ'pɨ urarɨgɨ'a'rɨnɨ.
46014004	A'ma' xwɨyɨ'a' mɨ'kɨ' xegɨ' wi'yo da'nɨ rarɨŋɨ' go go, ayɨ' xewanɨŋo sɨ'kɨ'kɨ' omɨxɨnarɨnɨ. A'ma' Gorɨxoya' xwɨyɨ'a'pɨ wɨ'a' ro'kiamoarɨŋɨ' go go, ayɨ' Gorɨxo wimo'narɨŋɨ'pɨ urɨ'ɨ'pimɨ da'nɨ Jisasoya' sɨyikɨ'pɨ imo'nɨgɨ'a'yo sɨ'kɨ'kɨ' womɨxarɨŋɨ'rɨnɨ.
46014005	Nionɨ “Seyɨ'ne' nɨyɨ'ne'nɨ xwɨyɨ'a' mɨ'kɨ' bɨ bimɨ da'nɨ orɨ'poyɨ.” nɨnimo'nɨrɨ aiwɨ aga aŋɨpaxɨ' aya' wi' nimo'narɨŋɨ'pɨ, ayɨ' rɨpɨrɨnɨ. “Gorɨxoya' xwɨyɨ'a'pɨ wɨ'a' oro'kiamo'poyɨ.” nimo'narɨnɨ. Ayɨ' rɨpɨ na'nɨrɨnɨ. Wɨ'a' ro'kiamoarɨŋɨ' go go Jisasoya' sɨyikɨ'pɨ imo'nɨgɨ'a'yo nurɨrɨ'na' xɨ'o urɨ'ɨ'pimɨ da'nɨ sɨ'kɨ'kɨ' nɨwomɨxɨrɨ na'nɨ xwɨyɨ'a' mɨ'kɨ' xegɨ' wi'yo da'nɨ rarɨŋɨ' go gomɨ sea'yɨ e wimo'nɨŋagɨ na'nɨ rarɨŋɨnɨ. Xwɨyɨ'a' mɨ'kɨ' xegɨ' wi'yo da'nɨ rarɨŋɨ' go go ra'na' a'ma' wo nɨwia'pɨ'nɨmearɨ Jisasoya' sɨyikɨ'pɨ imo'nɨgɨ'a' wi'nɨyo o rɨ'ɨ'pimɨ da'nɨ sɨ'kɨ'kɨ' owomɨxɨnɨrɨ yaŋɨ' numeairɨ'na' enɨ ananɨrɨnɨ.
46014006	Gɨ' nɨrɨxɨ'mea'yɨ'ne', rɨpɨ na'nɨ pi'ra'nɨŋɨ' dɨŋɨ' mo'poyɨ. Nionɨ seyɨ'ne' tɨ'ŋɨ' e na'nɨ nɨbɨrɨ xwɨyɨ'a' mɨ'kɨ' wi'yo da'nɨ nɨsearɨrɨ'na'yɨ', “Apɨ wi' naŋɨ' neaimɨxɨpaxɨ' imo'nɨnɨ.” rɨseaimo'narɨnɨ? Oweoɨ. Nionɨ xwɨyɨ'a' Gorɨxo wɨ'a' nɨno'ki'mɨxɨrɨ nɨrɨŋɨ'pɨ mɨsearɨpa nerɨ'na'ranɨ, nɨjɨ'a' o na'nɨ nionɨ imo'nɨŋa' bɨ mɨsearɨpa nerɨ'na'ranɨ, xwɨyɨ'a' oya'pɨ bɨ wɨ'a' mɨsearo'kiamopa nerɨ'na'ranɨ, bɨ mɨseare'wapɨyipa nerɨ'na'ranɨ, sa xwɨyɨ'a' mɨ'kɨ' wi'yo da'nɨ nɨseara nurɨ'na'yɨ', arɨge nerɨ naŋɨ' wi' seaiimɨ'a'rɨnɨ? Oweoɨ, wi' e epaxɨ'manɨ.
46014007	Dɨŋɨ' mayɨ' imo'nɨŋɨ'pɨ, pe'ka'kɨ'ranɨ, gita'ranɨ, ayɨ' axɨ'pɨ imo'nɨnɨ. Yaiwi'nɨŋɨ' nɨya'rɨrɨ nɨpɨkwɨnɨ irɨ' mɨre'pepa nerɨ'na'yɨ', a'ma' arɨge “Ayɨ' apɨ rɨ'a rarɨnɨ?” yaiwipaxɨ'rɨnɨ? A'ma' kwi'yɨ'pimɨ da'nɨ xwɨyɨ'a' mɨ'kɨ' wi'yo da'nɨ enɨ nɨrɨrɨ'na'yɨ', a'ma' arɨ'a' mɨwiarɨgɨ'a'yɨ' arɨge nerɨ “Ayɨ' apɨ rɨ'a rarɨnɨ?” yaiwipaxɨ' imo'nɨnɨ?
46014008	A'ma' mɨxɨ' na'nɨ awi' roŋo xowieŋomɨ da'nɨ rɨ'aiwa' orɨnɨrɨ pɨ'ra'mɨ' nɨpɨkwɨnɨ mepa nerɨ'na'yɨ', a'ma' gɨyɨ' “Mɨxɨ' na'nɨ rɨ'aiwa' iyɨ' rɨra'oɨ?” nɨyaiwiro e'waikɨ' tɨ'nɨ nikɨ'nɨŋɨ' tɨ'nɨ arɨ'kipaxɨ'rɨnɨ? Oweoɨ, pɨ'ra'mɨ' nɨpɨkwɨnɨ mepa nerɨ'na'yɨ', wi' e epaxɨ' menɨnɨ.
46014009	Seyɨ'ne' enɨ a'ma' wi'yo kwi'yɨ'pimɨ da'nɨ xwɨyɨ'a' mɨ'kɨ' xegɨ' wi'yo da'nɨ nurɨrɨ'na'yɨ', a'ma' arɨ'a' seaiarɨgɨ'a'yɨ' arɨge nero “Apɨ na'nɨ rɨ'a neararɨŋoɨ?” nɨyaiwiro nɨjɨ'a' imo'nɨpaxɨ'rɨnɨ? Oweoɨ, seyɨ'ne' urarɨgɨ'a'pɨ mɨmiaŋwɨ' upaxɨ' imo'nɨnɨ.
46014010	Ayɨ' neparɨnɨ. Xwɨ'a' rɨri'mɨ xwɨyɨ'a' mɨ'kɨ' xɨxegɨ'nɨ tɨ'ŋɨ' rarɨgɨ'a'pɨ obaxɨ' imo'nɨnɨ. Xwɨyɨ'a' bɨ mɨ'kɨ' mayɨ' imo'nɨŋɨ'manɨ. Nɨ'nɨ mɨ'kɨ' tɨ'ŋɨ' imo'nɨnɨ.
46014011	E nerɨ ai' a'ma' wo xwɨyɨ'a' mɨ'kɨ' nionɨ majɨ'a' imo'nɨŋɨ'pimɨ da'nɨ rarɨŋagɨ arɨ'a' nɨwirɨ'na' “E'ma'yɨ' worɨ'anɨ?” yaiwimɨ'ɨnɨ. Xɨ'o enɨ nionɨ arɨ'a' mɨwiarɨŋagɨ nɨnanɨrɨ'na' “E'ma'yɨ' worɨ'anɨ?” niaiwinɨŋoɨ.
46014012	Seyɨ'ne' Gorɨxo apɨ apɨ imo'nɨ'ɨ'rɨxɨnɨrɨ kwi'yɨ'pimɨ da'nɨ sɨxɨ' seami'moarɨŋɨ'pɨ “Oimo'naneyɨ.” nɨyaiwiro sɨ'mɨ' nɨxeadɨ'pe'nɨro yarɨgɨ'a'yɨ'ne' imo'nɨŋagɨ'a na'nɨ pi' pi' nero'na' rɨpɨ e'ɨ'rɨxɨnɨ. Kwi'yɨ'pimɨ da'nɨ epaxɨ' imo'nɨŋwa'pimɨ da'nɨ Jisasoya' sɨyikɨ' imo'nɨŋwae'ne eŋɨ' sɨ'kɨ'kɨ' omɨxɨnɨpaxɨ' imo'nɨŋɨ'pɨ oyaneyɨnɨro aya' wi' ne'ra u'ɨ'rɨxɨnɨ.
46014013	Ayɨna'nɨ segɨ'yɨ' wo kwi'yɨ'pimɨ da'nɨ xwɨyɨ'a' mɨ'kɨ' seyɨ'ne' majɨ'a' imo'nɨgɨ'a'pimɨ da'nɨ nɨsearɨrɨ'na'yɨ', arɨ'a' mɨwiarɨgɨ'a'yɨ'ne' yaŋɨ' seameaimɨnɨrɨ na'nɨ Gorɨxomɨ rɨxɨŋɨ' urɨ'wɨnɨgɨnɨ.
46014014	Ayɨ' rɨpɨ na'nɨ seararɨŋɨnɨ. Nionɨ gɨ' a'ma' arɨ'a' niarɨgɨ'e da'nɨ xwɨyɨ'a' mɨ'kɨ' xegɨ' bimɨ da'nɨ Gorɨxomɨ rɨxɨŋɨ' nurɨrɨ'na' gɨ' dɨŋɨ' ai' tɨ'nɨ murɨ' sa maŋɨ'pa'mɨ da'nɨ nurɨrɨ'na'yɨ', “Apɨ ourɨmɨnɨ.” nɨyaiwirɨ murɨpa e'a' eŋagɨ na'nɨ nionɨ rɨ'a'pɨ bɨ naŋɨ' mɨniiarɨnɨ.
46014015	Ayɨna'nɨ nionɨ pi' emɨnɨre'ɨnɨ? Nionɨ Gorɨxomɨ rɨxɨŋɨ' nurɨrɨ'na'ranɨ, soŋɨ' nɨrɨrɨ omɨ yayɨ' numerɨ'na'ranɨ, xwɨyɨ'a' mɨ'kɨ' bɨ bimɨ da'nɨ maŋɨ'pa' tɨ'nɨ nurɨrɨ ai' “Ayɨ' apɨ rɨ'a urarɨŋɨnɨ?” nɨyaiwirɨ gɨ' dɨŋɨ' tɨ'nɨ enɨ nawi'nɨ urɨ'ɨmɨgɨnɨ.
46014016	Seyɨ'ne' e mepa nero Gorɨxomɨ yayɨ' nɨwirɨ'na' dɨŋɨ' tɨ'nɨ nawi'nɨ murɨ' xwɨyɨ'a' mɨ'kɨ' bɨ bimɨ, seyɨ'ne' majɨ'a'pimɨ da'nɨnɨ nurɨrɨ'na'yɨ', a'ma' sɨpɨ'a' imo'nɨgɨ'a' seyɨ'ne' tɨ'nɨ nawi'nɨ awi' ea'narɨgɨ'a'yɨ' arɨge nero “Ayɨ' rɨ'a'pɨ xɨxenɨ e imo'nɨ'wɨnɨgɨnɨ.” rɨpaxɨ'rɨnɨ? Oweoɨ, xwɨyɨ'a' mɨ'kɨ' seyɨ'ne' rarɨgɨ'a'pɨ arɨ'a' mɨwipaxɨ' nimo'nɨro na'nɨ wi' e rɨpaxɨ' menɨnɨ.
46014017	Seyɨ'ne' e nerɨ'na'yɨ', Gorɨxomɨ pi'ra'nɨŋɨ' yayɨ' nɨwiro aiwɨ wi'nɨyo sɨ'kɨ'kɨ' mɨwomɨxɨ' ududɨ' inɨ' wika'rarɨŋagɨ'a na'nɨ seararɨŋɨnɨ.
46014018	Seyɨ'ne' kwi'yɨ'pimɨ da'nɨ xwɨyɨ'a' mɨ'kɨ' wi'yo da'nɨ aya' wi' nɨrɨro ai' nionɨ enɨ kwi'yɨ'pimɨ da'nɨ xwɨyɨ'a' mɨ'kɨ' bɨ bimɨ da'nɨ sea'yɨ e nɨseamu'rorɨ na'nɨ Gorɨxomɨ yayɨ' wiarɨŋa'rɨnɨ.
46014019	E nimo'nɨrɨ ai' Jisasoya' sɨyikɨ' imo'nɨgɨ'a' bɨ tɨ'nɨ nerɨmea'nɨrɨ wigɨ' arɨ'a' egɨ'e da'nɨ xwɨyɨ'a' mɨ'kɨ' bɨ bimɨ da'nɨ nurɨrɨ'na' “Ɨ'a' mɨropaxɨ' imo'nɨŋɨ'pɨ ourɨmɨnɨ.” mɨnimo'narɨnɨ. Oweoɨ, “Poro ipɨ rɨneai'wapɨyarɨnɨ?” oyaiwi'poyɨnɨrɨ sa “Xwɨyɨ'a' mɨ'kɨ' nionɨ nɨjɨ'a' imo'nɨŋa'pimɨ da'nɨ nurɨrɨ ‘Ayɨ' apɨ rɨ'a urarɨŋɨnɨ?’ yaiwimɨ'pɨ a'rɨ'nɨ' ourɨmɨnɨ.” nimo'narɨnɨ. “E nerɨ'na' sea'yɨ e imo'nɨŋɨ'pɨ yarɨŋɨnɨ.” nimo'narɨnɨ.
46014020	Gɨ' nɨrɨxɨ'mea'yɨ'ne', seyɨ'ne' niai'wɨ' onɨmia' dɨŋɨ' mɨmaxɨrɨpa e'poyɨ. E nɨsearɨrɨ ai' niai'wɨ' pɨ'opia ɨ'wɨ' oyaneyɨnɨro sɨnɨ dɨŋɨ' mɨmoarɨgɨ'a'pa seyɨ'ne' enɨ axɨ'pɨ imo'nɨ'poyɨ. E nero dɨŋɨ' nɨmorɨ'na' a'mɨna' yapɨ mo'ɨ'rɨxɨnɨ.
46014021	Isɨrerɨyɨ' arɨ'a' mɨwiarɨŋagɨ'a na'nɨ Gorɨxo a'ma' wi' e da'ŋɨ'yɨ' mɨxɨ' nɨmea'mɨ nɨbɨro xwɨrɨ'a' wikɨxe'ɨ'rɨxɨnɨrɨ rɨŋɨ'pɨ na'nɨ ŋwɨ' ikaxɨ' ea'nɨŋɨ'yo re nɨrɨnɨrɨ ea'nɨnɨ, “ ‘Gorɨxonɨ a'ma' mɨ'kɨ' wi' e da'ŋɨ'yɨ'ya' xwɨyɨ'a' mɨ'kɨ' bɨ tɨ'nɨ a'ma' tɨ'yo urɨrɨ wi' e da'ŋɨ'yɨ'ya' maŋɨ'pimɨ da'nɨ urɨrɨ emɨ'a eŋagɨ aiwɨ nionɨ wi' arɨ'a' nipɨrɨ'a'manɨ.’ A'mɨna'onɨ e rarɨŋɨnɨ.” nɨrɨnɨrɨ ea'nɨnɨ.
46014022	Ayɨna'nɨ nene re yaiwiŋwɨnɨ, “Gorɨxoya' kwi'yɨ'pimɨ da'nɨ xwɨyɨ'a' mɨ'kɨ' nene majɨ'a' nimo'nɨrɨ ai' rarɨŋwa'pɨ, ayɨ' a'ma' omɨ rɨxa dɨŋɨ' wɨkwɨ'roarɨgɨ'a' wi'nɨyɨ' arɨ'a' nɨneairo'na' o'ɨ' nika'rɨnɨro ‘Ayɨ' eŋɨ' ea'nɨŋɨ' Gorɨxoya'pimɨ da'nɨ rɨ'a yarɨŋoɨ?’ oyaiwi'poyɨnɨrɨ mimo'nɨnɨ. Sa omɨ dɨŋɨ' mɨwɨkwɨ'roarɨgɨ'a'yɨ' o'ɨ' nika'rɨnɨro ‘Ayɨ' eŋɨ' ea'nɨŋɨ' Gorɨxoya'pimɨ da'nɨ rɨ'a yarɨŋoɨ?’ oyaiwi'poyɨnɨrɨ imo'nɨnɨ.” yaiwiŋwɨnɨ. E nerɨ ai' oya' xwɨyɨ'a'pɨ, nene wɨ'a' uro'kiamoarɨŋwa'pɨ, ayɨ' a'ma' xɨ'omɨ dɨŋɨ' mɨwɨkwɨ'roarɨgɨ'a'yɨ' arɨ'a' nɨneairo'na' “Eŋɨ' ea'nɨŋɨ' Gorɨxoya'pimɨ da'nɨ rɨ'a rarɨŋoɨ?” oyaiwi'poyɨnɨrɨ mimo'nɨnɨ. Sa xɨ'omɨ dɨŋɨ' wɨkwɨ'roarɨgɨ'a'yɨ' e oyaiwi'poyɨnɨrɨ imo'nɨnɨ.
46014023	Ayɨna'nɨ a'ma' Jisasoya' sɨyikɨ' imo'nɨgɨ'a'yɨ'ne' awi' nea'nɨro'na' nɨyɨ'ne'nɨ xwɨyɨ'a' mɨ'kɨ' seyɨ'ne' majɨ'a' bɨ bimɨ da'nɨ nɨra warɨ'na' a'ma' sɨpɨ'a' imo'nɨgɨ'a'yɨ' wi'ranɨ, a'ma' sɨnɨ Gorɨxomɨ dɨŋɨ' mɨwɨkwɨ'rogɨ'a'yɨ' wi'ranɨ, nɨseai'mearo nɨŋwearo'na' “A'ma' tɨyɨ' xo'xwɨ' yarɨgɨ'a'yɨ' menɨranɨ?” rɨpɨ'rɨ'a'rɨnɨ.
46014024	Seyɨ'ne' wi' e mepa nero nɨyɨ'ne'nɨ xwɨyɨ'a' Gorɨxoya'pɨ wɨ'a' nɨro'kiamo'a warɨ'na' a'ma' sɨpɨ'a' imo'nɨgɨ'a'yɨ' wi'ranɨ, a'ma' sɨnɨ Gorɨxomɨ dɨŋɨ' mɨwɨkwɨ'rogɨ'a'yɨ' wi'ranɨ, nɨseai'mearo nɨŋwearo'na' seyɨ'ne' rarɨgɨ'a' nɨpimɨnɨ da'nɨ “Ɨ'wɨ' awa rarɨgɨ'a'pɨ mɨyarɨŋwae'nerɨ'anɨ?” nɨyaiwiro wairɨrɨ' inɨro “Apɨ nene na'nɨ enɨ rɨ'a rarɨŋoɨ?” nɨyaiwiro aya' mɨŋɨmɨŋɨ' roro nema'na'
46014025	sɨpi' imo'nɨŋɨ' wigɨ'pɨ yumɨ'i' egɨ'a'pɨ na'nɨ waropa'rɨ' nero mɨŋɨ' xwɨ'a'yo nɨkwɨ'ro'nɨro Gorɨxomɨ yayɨ' numero “Neparɨnɨ. Gorɨxo seyɨ'ne' dɨŋɨ' seakɨkayonɨ.” rɨpɨ'rɨ'a'rɨnɨ.
46014026	Gɨ' nɨrɨxɨ'mea'yɨ'ne', pi' oyaneyɨnɨrɨ neararɨnɨ? Seyɨ'ne' awi' nea'nɨro'na' woxɨ soŋɨ' seare'wapɨyinɨ na'nɨ imo'nɨrɨ woxɨ xwɨyɨ'a' bɨ seare'wapɨyinɨ na'nɨ imo'nɨrɨ woxɨ xwɨyɨ'a' Gorɨxo wɨ'a' wo'ki'mɨxɨ'ɨ'pɨ bɨ searɨnɨ na'nɨ imo'nɨrɨ woxɨ xwɨyɨ'a' mɨ'kɨ' bɨ bimɨ da'nɨ bɨ searɨnɨ na'nɨ imo'nɨrɨ woxɨ xwɨyɨ'a' mɨ'kɨ' bɨ bimɨ da'nɨ rɨnɨ'ɨ'pɨ bɨ yaŋɨ' seameainɨ na'nɨ imo'nɨrɨ nerɨ ai' nɨpɨnɨ nerɨ'na' Jisasoya' sɨyikɨ' imo'nɨgɨ'a'yɨ'ne' sɨ'kɨ'kɨ' omɨxɨnɨpɨ'rɨ na'nɨ e'ɨ'rɨxɨnɨ.
46014027	Segɨ'yɨ' wi' “Xwɨyɨ'a' mɨ'kɨ' bimɨ da'nɨ ouraneyɨ.” nɨwimo'nɨrɨ'na' obaxowa xe onearɨ'poyɨnɨrɨ sɨŋwɨ' mɨwɨnɨpanɨ. Wau'nɨranɨ, wau' woranɨ, ayɨ' apa'nɨrɨnɨ. Axi'na' nawi'nɨ orɨ'poyɨnɨrɨ sɨŋwɨ' mɨwɨnɨpanɨ. Wo xa'mɨ nɨrɨma'na' wo rɨ'wɨ'yo rɨ'wɨnɨgɨnɨ. E yarɨ'na' wo yaŋɨ' seameai'wɨnɨgɨnɨ.
46014028	A'ma' wo xwɨyɨ'a' yaŋɨ' seameaipaxɨ' meŋa'na'yɨ', xwɨyɨ'a' mɨ'kɨ' apɨ apimɨ da'nɨ rarɨgɨ'a'wa Jisasoya' sɨyikɨ' imo'nɨgɨ'a'yɨ'ne'ya' arɨ'a' egɨ'e da'nɨ maŋɨ'pa' tɨ'nɨ sɨŋa'nɨ mɨrɨpa nero wigɨ' dɨŋɨ'yo da'nɨ Gorɨxo tɨ'nɨ nawi'nɨ i'nɨmɨ rɨnɨ'ɨ'rɨxɨnɨ.
46014029	Awi' nea'nɨro'na' segɨ' xwɨyɨ'a' Gorɨxoya'pɨ wɨ'a' ro'kiamoarɨgɨ'a'yɨ' wau'ranɨ, wau' woranɨ, awa xe xwɨyɨ'a' searɨ'ɨ'rɨxɨnɨ. Rɨxa seara'na' wi'nɨyɨ' o nepa kwi'yɨ'pimɨ da'nɨ rɨ'a rarɨnɨrɨ pɨ'a' nɨmero mi' o'mɨxɨ'ɨ'rɨxɨnɨ.
46014030	E nerɨ ai' segɨ'yɨ' wo e'ɨ' nɨŋwearɨ wɨ'a' ro'kiamoarɨŋɨ' womɨ arɨ'a' wiarɨ'na' Gorɨxo xwɨyɨ'a' bɨ wɨ'a' wo'ki'mɨxa'na'yɨ', o xwɨyɨ'a' apɨ a'waŋɨ' searɨnɨ na'nɨ dao xa'mɨ rarɨŋo pɨ'nɨ wia'rɨ'wɨnɨgɨnɨ.
46014031	Nionɨ seararɨŋa'pɨ nɨxɨ'dɨro'na' seyɨ'ne' nɨyɨ'ne'nɨ nɨjɨ'a' imo'nɨro eŋɨ' rɨre'mɨxɨ' inɨro epɨ'rɨ'a na'nɨ woxɨ woxɨ ananɨ wɨ'a' nɨro'kiamo'a upaxɨ' imo'nɨŋoɨ.
46014032	Nene nɨjɨ'a'ranɨ. Gorɨxo yaiwi'nɨŋɨ' yarɨŋomanɨ. “Xwɨyɨ'a' nɨxeayirɨ nerɨ orɨ'poyɨ.” mɨwimo'nɨ' “Nɨtɨwayɨrorɨ orɨ'poyɨ.” wimo'narɨŋagɨ na'nɨ wɨ'a' ro'kiamoarɨgɨ'a'wa kwi'yɨ'pimɨ da'nɨ ro'kiamopaxɨ' imo'nɨŋɨ'pɨ tɨ'nɨ u'rapi' mɨrɨ' pi'ra'nɨŋɨ' dɨŋɨ' ɨ'a' nɨxɨrɨro rɨ'ɨ'rɨxɨnɨ. Gorɨxoya' sɨyikɨ' imo'nɨgɨ'a' wi' e wi' e ŋweagɨ'a' nɨ'nɨ yarɨgɨ'a'pa
46014033	Nene nɨjɨ'a'ranɨ. Gorɨxo yaiwi'nɨŋɨ' yarɨŋomanɨ. “Xwɨyɨ'a' nɨxeayirɨ nerɨ orɨ'poyɨ.” mɨwimo'nɨ' “Nɨtɨwayɨrorɨ orɨ'poyɨ.” wimo'narɨŋagɨ na'nɨ wɨ'a' ro'kiamoarɨgɨ'a'wa kwi'yɨ'pimɨ da'nɨ ro'kiamopaxɨ' imo'nɨŋɨ'pɨ tɨ'nɨ u'rapi' mɨrɨ' pi'ra'nɨŋɨ' dɨŋɨ' ɨ'a' nɨxɨrɨro rɨ'ɨ'rɨxɨnɨ. Gorɨxoya' sɨyikɨ' imo'nɨgɨ'a' wi' e wi' e ŋweagɨ'a' nɨ'nɨ yarɨgɨ'a'pa
46014034	sɨyikɨ' oya' Korinɨyo ŋweagɨ'a'yɨ'ne' enɨ awi' nea'nɨro'na' apɨxi'wa xwɨyɨ'a' wi' mɨrɨpa oe'poyɨ. Awi' nea'nɨrane'na' apɨxi'wa xe xwɨyɨ'a' onearɨ'poyɨnɨrɨ sɨŋwɨ' mɨwɨnɨpa yarɨŋwa' eŋagɨ na'nɨ rarɨŋɨnɨ. Ŋwɨ' ikaxɨ' ea'nɨŋɨ'yo da'nɨ rɨnɨŋɨ'pa oxoyɨ'ne' sɨmaŋwɨ'yo'nɨŋɨ' seaurɨ'nɨ'ɨ'rɨxɨnɨ.
46014035	I'wa Jisasoya' sɨyikɨ' imo'nɨgɨ'a'yɨ' awi' ea'nɨgɨ'e da'nɨ xwɨyɨ'a' nɨrɨrɨ'na' aya' winɨpaxɨ' yarɨŋagɨ'a na'nɨ wi'nɨ wi'nɨ “Apɨ na'nɨ nɨjɨ'a' oimo'nɨmɨnɨ.” nɨwimo'nɨrɨ'na' aŋɨ' xɨxegɨ'nɨyo da'nɨ oxomɨ yarɨŋɨ' wi'wɨnɨgɨnɨ.
46014036	Seyɨ'ne' sea'yɨ e sea'yɨ e mimo'nɨpanɨ. “Xwɨyɨ'a' Gorɨxoya'pɨ nene tɨ'a'mɨnɨ mɨ'kɨ' imo'nɨŋwae'nerɨnɨ.” rɨyaiwinarɨŋoɨ? “Xwɨyɨ'a' oya'pɨ Korinɨyo ŋweaŋwae'nenɨ tɨ'a'mɨnɨ rɨnɨŋɨ'rɨnɨ.” rɨseaimo'narɨnɨ?
46014037	A'ma' goxɨ goxɨ “Nionɨ Gorɨxoya' xwɨyɨ'a'pɨ wɨ'a' ro'kiamoarɨŋa' wonɨrɨnɨ.” nɨyaiwinɨrɨ'na'ranɨ, “Oya' kwi'yɨ' sɨxɨ' nɨmi'moŋɨ'pimɨ da'nɨ e epaxɨ' nimo'nɨrɨ yarɨŋa'onɨrɨnɨ.” nɨyaiwinɨrɨ'na'ranɨ, xwɨyɨ'a' nionɨ nɨrɨrɨ eaarɨŋa' rɨpɨ na'nɨ dɨŋɨ' re yaiwi'ɨrɨxɨnɨ, “Poro sekaxɨ' A'mɨna'o urɨ'ɨ'pimɨ da'nɨ rɨ'a nɨrɨrɨ eaŋɨ'rɨ'anɨ?” yaiwi'ɨrɨxɨnɨ.
46014038	A'ma' go go e mɨyaiwipa yarɨŋagɨ nɨwɨnɨrɨ'na'yɨ', seyɨ'ne' enɨ “O nepa Gorɨxoya' wɨ'a' ro'kiamoarɨŋɨ' wo menɨnɨ.” yaiwi'ɨ'rɨxɨnɨ.
46014039	Ayɨna'nɨ gɨ' nɨrɨxɨ'mea'yɨ'ne', Gorɨxoya' xwɨyɨ'a' wɨ'a' oro'kiamoaneyɨnɨrɨ sɨ'mɨ' xeadɨ'pe'nɨro oya' kwi'yɨ' tɨ'nɨ xwɨyɨ'a' mɨ'kɨ' bɨ bimɨ da'nɨ seyɨ'ne' rarɨgɨ'a'pɨ pɨ'rɨ' mɨraki'nɨpa ero e'ɨ'rɨxɨnɨ.
46014040	E nero ai' Gorɨxomɨ yayɨ' umeanɨro na'nɨ awi' nea'nɨro'na' pi' pi' seyɨ'ne' yarɨgɨ'a'pɨ nɨpɨnɨ nɨtɨwayɨroro pi'ra'nɨŋɨ' e'ɨ'rɨxɨnɨ.
46015001	Gɨ' nɨrɨxɨ'mea'yɨ'ne', xwɨyɨ'a' yayɨ' neainarɨŋɨ' nionɨ wa'ɨ' searɨŋa'pɨ —Apɨ seyɨ'ne' arɨ'a' nɨnirɨ'na' “Neparɨnɨ.” nɨyaiwiro dɨŋɨ' nɨwɨkwɨ'roro i'kɨ'a' xwɨ'a' ai' tɨ'nɨ nerɨ'na' sɨ'kɨ'kɨ' nonɨrɨ roarɨŋɨ'pa seyɨ'ne' enɨ axɨ'pɨ xwɨyɨ'a' apɨ tɨ'nɨ sɨ'kɨ'kɨ' nonɨrɨ rogɨ'a'pɨrɨnɨ. Apɨ na'nɨ dirɨrɨ' oseaimɨnɨ.
46015002	Seyɨ'ne' nionɨ wa'ɨ' searɨŋa'pɨ anɨŋɨ' minɨ' xai'wɨ' ɨ'a' nɨxɨra nuro'na'yɨ', Gorɨxo apimɨ da'nɨ yea'yɨ' seayimɨxemeanɨ'a'rɨnɨ. Seyɨ'ne' sɨnɨ xai'wɨ' ɨ'a' rɨxɨrɨŋoɨ? E mepa nerɨ'na'yɨ', surɨ'ma' wɨkwɨ'ropaxɨ'rɨnɨ.
46015003	Nionɨ wa'ɨ' nɨsearɨrɨ'na' xwɨyɨ'a' xɨra'nɨ xɨra'nɨ imo'nɨŋɨ' searɨŋa'pɨ —Apɨ nionɨ enɨ eŋi'na' arɨ'a' wiŋa'pɨrɨnɨ. Apɨ, ayɨ' rɨpɨrɨnɨ. Kiraiso na'nɨ eŋi'na' Bɨkwɨ'yo da'nɨ nɨrɨnɨrɨ ea'nɨŋɨ'pa o nene ɨ'wɨ' yarɨŋwa'pɨ yokwarɨmɨ' neaiinɨ'a na'nɨ nɨperɨ
46015004	xwɨ'a' nɨweya'rɨma'na' eŋa'na' Bɨkwɨ'yo da'nɨ “O nɨwia'pɨ'nɨmeanɨ'a'rɨnɨ.” nɨrɨnɨrɨ ea'nɨŋɨ'pa sɨ'a' wɨyau' wɨyi no'rɨma'na' eŋa'na' Gorɨxoya' dɨŋɨ' tɨ'nɨ wia'pɨ'nɨmeaŋɨnigɨnɨ.
46015005	Nɨwia'pɨ'nɨmea'mo Pitaomɨ sɨŋa'nɨ nuro'napɨrɨ rɨ'wɨ'yo xegɨ' wiepɨsiŋɨ' we' wu'kau' sɨkwɨ' wau' awamɨ sɨŋa'nɨ uro'napɨŋɨnigɨnɨ.
46015006	E nema'na' a'mɨ rɨ'wɨ'yo xɨ'omɨ dɨŋɨ' wɨkwɨ'rogɨ'a'yɨ' —Ayɨ' 500 apimɨ wia'rɨ' mu'rogɨ'a'yɨ'rɨnɨ. Nionɨ payɨ' rɨpɨ eaarɨŋa' ri'na' wi'nɨ wi'nɨ rɨxa nɨpero aiwɨ na'yɨ' sɨnɨ ŋweaŋoɨ. Apimɨ na' wi'na'nɨ axi'na' sɨŋa'nɨ uro'napɨŋɨnigɨnɨ.
46015007	E nema'na' rɨ'wɨ'yo xegɨ' xogwa'o Jemisomɨ sɨŋa'nɨ nuro'napɨma'na' wa'ɨ' wurɨmeiarɨgɨ'a' nowamɨnɨ enɨ sɨŋa'nɨ uro'napɨŋɨnigɨnɨ.
46015008	E ne'ɨsa'na' nionɨ —Nionɨ apɨxi'wa niai'wɨ' nɨxɨrɨro'na' kwi'yɨ' wia'rɨgɨ'a'yɨ' wonɨ'nɨŋɨ' imo'nɨŋa'onɨrɨnɨ. Nionɨ awamɨ aga rɨ'wɨ' na'yo yoparɨ'pɨ sɨŋa'nɨ nimo'nɨŋɨnigɨnɨ.
46015009	Ayɨ' rɨpɨ na'nɨ rarɨŋɨnɨ. Nionɨ a'ma' Gorɨxoya' sɨyikɨ' imo'nɨgɨ'a'yo xeanɨŋɨ' wika'raga'onɨ eŋagɨ na'nɨ wa'ɨ' wurɨmeiarɨŋwa' nɨgɨ' wɨ'a nɨwamɨnɨ sɨyikwɨ'nɨŋɨ' imo'nɨŋa'onɨ, ayɨ' nionɨrɨnɨ. Gorɨxoya' sɨyikɨ' imo'nɨgɨ'a'yo xeanɨŋɨ' wika'raga' eŋagɨ na'nɨ nepa “Wa'ɨ' wurɨmeiarɨŋɨ' imo'nɨŋɨ' woxɨnɨ.” nɨrɨpaxɨ' menɨnɨ.
46015010	E nerɨ ai' Gorɨxo wa' nɨnɨwianɨrɨ niiŋɨ'pimɨ da'nɨ agwɨ ri'na' nionɨ imo'nɨŋa'pɨ imo'nɨŋɨnɨ. O wa' nɨwianɨŋɨ'pɨ surɨ'ma' nɨwianɨŋɨ'manɨ. Oweoɨ, nionɨ anɨŋɨ' minɨ' nerɨ na'nɨ wa'ɨ' wurɨmeiarɨŋwa' nɨgɨ' wɨ'amɨ mu'roŋa'rɨnɨ. E nerɨ ai' niɨwanɨŋonɨ eŋɨ' ea'nɨŋɨ'pimɨ da'nɨ nerɨ mu'roŋa'manɨ. Nionɨ eŋa'pɨ sa Gorɨxo wa' nɨwianɨŋɨ'pimɨ da'nɨ eŋa' eŋagɨ na'nɨ rarɨŋɨnɨ.
46015011	Ayɨna'nɨ seyɨ'ne' awamɨ wigɨ' maŋɨ'yo da'nɨ arɨ'a' nɨwirɨ'na'ranɨ, nionɨya'yo da'nɨ arɨ'a' nɨnirɨ'na'ranɨ, wa'ɨ' nɨnonenɨ seararɨŋwa' seyɨ'ne' dɨŋɨ' wɨkwɨ'rogɨ'a'pɨ, na' bɨnɨ ayɨ' apɨrɨnɨ.
46015012	None wa'ɨ' nɨsearɨrɨ'na' “Kiraiso Gorɨxoya' dɨŋɨ'yo da'nɨ wia'pɨ'nɨmeaŋɨnigɨnɨ.” seararɨŋwa' eŋagɨ na'nɨ segɨ'yɨ' wi' dɨŋɨ' arɨge nɨyaiwiro “Pegɨ'a'yɨ' a'mɨ sɨŋɨ' nero wi' wia'pɨ'nɨmeapɨ'rɨ'a' menɨnɨ.” rarɨgɨ'a'rɨnɨ?
46015013	Ayɨ' rarɨgɨ'a'pa a'ma' pegɨ'a'yɨ' nepa mɨwia'pɨ'nɨmeapa nerɨ'na'yɨ', “Kiraiso ai' Gorɨxoya' dɨŋɨ' tɨ'nɨ wia'pɨ'nɨmeaŋɨ'manɨ.” ranɨgɨnɨ.
46015014	Kiraiso Gorɨxoya' dɨŋɨ' tɨ'nɨ mɨwia'pɨ'nɨmeapa nerɨ sɨŋwɨrɨyɨ', xwɨyɨ'a' none wa'ɨ' seararɨŋwa'pɨ na' mayɨ' imo'nɨrɨ seyɨ'ne' dɨŋɨ' wɨkwɨ'roarɨgɨ'a'pɨ na' mayɨ' imo'nɨrɨ epaxɨ'rɨnɨ.
46015015	Sɨpi' imo'nɨŋɨ' apɨ yanɨrɨ eŋwa' ai' a'mɨ bɨ rɨpɨ a'ma' yapɨ' rarɨgɨ'a'yɨ' yapɨ imo'nanɨrɨ eŋwa'rɨnɨ. None “Gorɨxoya' dɨŋɨ'yo da'nɨ Kiraiso wia'pɨ'nɨmeaŋɨ'rɨnɨ.” xeŋwɨ' ranɨrɨ eŋwa' eŋagɨ na'nɨ “Yapɨ' rarɨgɨ'a'yɨ' yapɨ imo'nɨŋwɨnɨ.” rɨpaxɨ'rɨnɨ. Pegɨ'a'yɨ' nepa Gorɨxoya' dɨŋɨ'yo da'nɨ mɨwia'pɨ'nɨmeapa nerɨ'na'yɨ', “Kiraiso enɨ Gorɨxoya' dɨŋɨ' tɨ'nɨ wia'pɨ'nɨmeaŋɨ'manɨ.” rɨpaxɨ'rɨnɨ.
46015016	Ayɨ' rɨpɨ na'nɨ rarɨŋɨnɨ. A'ma' pegɨ'a'yɨ' Gorɨxoya' dɨŋɨ' tɨ'nɨ mɨwia'pɨ'nɨmeapa nero'na'yɨ', “Kiraiso ai' wi' wia'pɨ'nɨmeaŋɨ'manɨ.” ranɨgɨnɨ.
46015017	Kiraiso Gorɨxoya' dɨŋɨ' tɨ'nɨ mɨwia'pɨ'nɨmeapa nerɨ sɨŋwɨrɨyɨ', seyɨ'ne' dɨŋɨ' wɨkwɨ'rogɨ'a'pɨ sɨwia' wɨkwɨ'roro segɨ' ɨ'wɨ' yarɨgɨ'a'pɨ na'nɨ sɨnɨ xwɨyɨ'a' mea'rɨnɨpaxɨ' imo'nɨro yanɨro egɨ'a'rɨnɨ.
46015018	A'ma' Kiraisomɨ dɨŋɨ' nɨwɨkwɨ'roa'rɨma'na' pegɨ'a'yɨ' enɨ rɨxa anɨŋɨ'nɨ anɨ'nanɨro egɨ'a'rɨnɨ.
46015019	Nene re nɨyaiwirane, “Nene nɨpe'ma'na' eŋa'na' Kiraiso wi' arɨra' neainɨnɨ'a'manɨ. Sa xwɨ'a' rɨri'mɨnɨ emearɨ'na' Kiraiso arɨra' neainɨnɨ'a'rɨnɨ.” E nɨyaiwirane omɨnɨ dɨŋɨ' nikwɨ'morane'na'yɨ', a'ma' i'kɨ'nɨŋɨ' sɨpi' wipaxɨ' imo'nɨŋɨ' nɨyonɨ na'nɨ nene aŋɨpaxɨ' neaipaxɨ'rɨnɨ. Ayɨ' Kiraiso nepa xwa'rɨpa'yo da'nɨ mɨwia'pɨ'nɨmeapa eŋɨ' eŋa'na'yɨ' na'nɨ rarɨŋɨnɨ.
46015020	Nionɨ e nɨsearɨrɨ aiwɨ Kiraiso nɨperɨ weŋɨ'mɨ da'nɨ Gorɨxoya' dɨŋɨ' tɨ'nɨ wia'pɨ'nɨmeaŋɨ'rɨnɨ. O a'ma' rɨxa pegɨ'a'yɨ' na'nɨ xa'mɨ nɨwia'pɨ'nɨmearɨ'na' omɨŋɨ'yo aiwa' nɨwa'kwi'nɨ' wi' xa'mɨ miarɨgɨ'a'pa'nɨŋɨ' wia'pɨ'nɨmeaŋɨ'rɨnɨ.
46015021	Ayɨ' rɨpɨ na'nɨ seararɨŋɨnɨ. A'ma' wo sɨpi' yagɨ'pimɨ da'nɨ a'mae'ne pearɨŋwa'rɨnɨ. E yarɨŋwa'pa a'ma' a'mɨ wo eŋɨ'pimɨ da'nɨ enɨ wia'pɨ'nɨmeanɨ'wa'rɨnɨ.
46015022	Nɨnenenɨ Adamo tɨ'nɨ ika'rɨnɨŋwae'ne imo'nɨŋagwɨ na'nɨ pearɨŋwa'rɨnɨ. E yarɨŋwa'pa Kiraiso tɨ'nɨ ika'rɨnɨŋwae'ne neperane aiwɨ a'mɨ sɨŋɨ' nerane wia'pɨ'nɨmeanɨ'wa' eŋagɨ na'nɨ rarɨŋɨnɨ.
46015023	Wia'pɨ'nɨmeapɨ'rɨ'a'yɨ' wigɨ' imo'na'na' wia'pɨ'nɨmeapɨ'rɨ'a'rɨnɨ. Kiraiso aiwa' nɨwa'kwi'nɨ' wi'nɨŋɨ' xa'mɨ wia'pɨ'nɨmeaŋɨ'rɨnɨ. Omɨ da'nɨ rɨ'wɨ'yo xɨ'o weapa'na' xegɨ' imo'nɨgɨ'a'yɨ' wia'pɨ'nɨmeapɨ'rɨ'a'rɨnɨ.
46015024	O a'mɨ aŋɨ'namɨ da'nɨ nɨweapɨrɨ'na' amɨpi' nene tɨ'ŋɨ' ri'na' imo'nɨŋɨ'pɨ yoparɨ'pɨ imo'nɨnɨ'a'rɨnɨ. I'na' aŋɨ'najɨ'ranɨ, a'ma'ranɨ, omɨ maŋɨ' pɨ'rɨ' wiai'kiarɨgɨ'a' gɨyɨ' gɨyɨ', eŋɨ' ea'nɨgɨ'a'yɨ' imo'nɨro ne'nɨ' tɨ'gɨ'a'yɨ'nɨŋɨ' imo'nɨro meŋweagɨ'a'yɨ' imo'nɨro egɨ'a'yo anɨpa' nɨwimɨxɨma'na' a'ma' xɨ'oya' xwioxɨ'yo mɨmea'mɨ' nerɨ umeŋweanɨ'a'yɨ' xano Gorɨxomɨ sɨmaŋwɨ'yo'nɨŋɨ' wurɨ'nɨpɨ'rɨ wiinɨ'a'rɨnɨ.
46015025	Ayɨ' rɨpɨ na'nɨ rarɨŋɨnɨ. Gorɨxo a'ma' Kiraiso tɨ'nɨ sɨ'mɨ' tɨ'nɨ inarɨgɨ'a'yo xopɨra'rɨ' nɨwirɨ i'kwiaŋwɨ' xegɨ' sɨkwɨ' ikwia'rɨnɨ'a'na'nɨŋɨ' wimɨxɨyinɨ'e na'nɨ mɨxɨ' ina'yɨ' nimo'nɨrɨ meŋweanɨ'a'rɨnɨ. Bɨkwɨ'yo apɨ na'nɨ e nɨrɨnɨrɨ ea'nɨŋagɨ na'nɨ rarɨŋɨnɨ.
46015026	Sɨ'mɨ' tɨ'nɨ inarɨgɨ'i' yoparɨ' anɨpa' imɨxɨnɨ'a'pɨ, ayɨ' pɨyɨ' nene pearɨŋwa'pɨrɨnɨ.
46015027	Bɨkwɨ'yo bɨ rɨpɨ xɨxenɨ nɨrɨnɨrɨ ea'nɨnɨ, “Gorɨxo amɨpi' nɨ'nɨ omɨ sɨmaŋwɨ'yo'nɨŋɨ' wimɨxɨyiŋɨ'rɨnɨ.” nɨrɨnɨrɨ ea'nɨŋagɨ ai' ananɨ re yaiwipaxɨ'rɨnɨ, “Amɨpi' nɨ'nɨyɨ rɨnɨŋɨ'pɨ, ayɨ' amɨpi' nɨ'nɨ Kiraisomɨ sɨmaŋwɨ'yo'nɨŋɨ' oimo'nɨrɨ wimɨxɨyiŋo enɨ na'nɨ mɨrɨnɨnɨ.” yaiwipaxɨ'rɨnɨ.
46015028	Amɨpi' nɨpɨnɨ xewaxomɨ sɨmaŋwɨ'yo'nɨŋɨ' yea'yɨ' wurɨ'nɨŋa'na' o dɨŋɨ' re nɨmorɨ enɨ'a'rɨnɨ, “Gɨ' a'po Gorɨxo amɨpi' nɨyonɨ a'ma'yoranɨ, amɨpi'yoranɨ, sea'yɨ e nɨwimo'nɨrɨ oumeŋweanɨrɨ xewanɨŋonɨ amɨpi' nɨpɨnɨ sɨmaŋwɨ'yo'nɨŋɨ' nimɨxɨyiŋomɨ sɨmaŋwɨ'yo'nɨŋɨ' yea'yɨ' owurɨ'nɨmɨnɨ.” nɨmorɨ e enɨ'a'rɨnɨ.
46015029	“A'ma' pegɨ'a'yɨ' wia'pɨ'nɨmeapɨ'rɨ'a'rɨnɨ.” seararɨŋwa'pɨ nepa mimo'nɨŋa'na'yɨ', pi' na'nɨ wiyɨ'ne' segɨ' pegɨ'a' wi'nɨyo naŋɨ' owimɨxaneyɨnɨro a'mɨ wayɨ' meaarɨgɨ'a'rɨnɨ? “Pegɨ'a'yɨ' wi' wia'pɨ'nɨmeapɨ'rɨ'a'manɨ.” rarɨgɨ'a'pɨ nepa imo'nɨŋa'na'yɨ', pegɨ'a' wi'nɨyo naŋɨ' rɨpɨ oimɨxaneyɨnɨro nero'na' pi' naŋɨ'pɨ owianeyɨnɨro epaxɨ'rɨnɨ? Oweoɨ, sa surɨ'ma' epaxɨ'rɨnɨ.
46015030	“Pegɨ'a'yɨ' wia'pɨ'nɨmeapɨ'rɨ'a'rɨnɨ.” rarɨŋwa'pɨ nepa mimo'nɨŋa'na'yɨ', pi' na'nɨ Jisasoya' wa'ɨ' wurɨmeiarɨŋwa'one yoɨ' mayɨ' imo'nanɨrɨ yarɨŋwɨnɨ?
46015031	Gɨ' nɨrɨxɨ'mea'yɨ'ne', sɨ'a' ayɨ' ayo nemerɨ'na' “Nionɨ nɨpe'mɨ'a'onɨrɨnɨ.” yaiwinarɨŋa'pɨ sɨ'mɨ' e nɨtɨnɨmɨ emearɨŋa'rɨnɨ. E seararɨŋagɨ ai' “Xewanɨŋo sea'yɨ e nimo'nɨrɨ rarɨnɨ.” mɨniaiwipanɨ. Seyɨ'ne' negɨ' A'mɨna' Kiraisɨ Jisaso tɨ'nɨ anɨ ika'rɨnɨŋwae'ne nimo'nɨrane na'nɨ nionɨ mɨxɨ' nɨmeakɨ'nɨrɨ “ ‘Nɨpe'mɨ'a'onɨrɨnɨ.’ yaiwinarɨŋa'pɨ sɨ'mɨ' e nɨtɨnɨmɨ emearɨŋɨnɨ.” seararɨŋɨnɨ.
46015032	“Pegɨ'a'yɨ' wia'pɨ'nɨmeapɨ'rɨ'a'rɨnɨ.” rarɨŋwa'pɨ nepa mimo'nɨŋa'na'yɨ', nionɨ pi' na'nɨ aŋɨ' Epesasɨyɨ rɨnɨŋɨ'pimɨ nɨŋwearɨ'na' xwɨyɨ'a' Gorɨxoya'pɨ arɨ'ki' wa'ɨ' urɨmemɨnɨrɨ na'nɨ yoɨ' mayɨ' nimo'nɨrɨ a'ma' wi' sidɨ' iŋɨ' rɨro'mɨ' yarɨŋɨ'pa'nɨŋɨ' yarɨgɨ'a'yɨ' tɨ'nɨ nawi'nɨ mɨxɨ' inɨŋa'rɨnɨ? Pi'pɨ naŋɨ' oniinɨrɨ e eŋa'rɨnɨ? E nerɨ ai' pegɨ'a'yɨ' nepa mɨwia'pɨ'nɨmeapa nerɨ'na'yɨ', a'ma' wi'nɨyɨ' re rarɨgɨ'a'pa, “Apaxɨ' me' pearɨŋwae'ne eŋagɨ na'nɨ amɨpi' wi' na'nɨ ‘Arɨge oyaneyɨ?’ mɨyaiwi' sa maiwi' iniɨgɨ' nɨrane aiwa' nɨrane oyaneyɨ.” rarɨgɨ'a'pa nionɨ enɨ axɨ'pɨ e rɨpaxɨ'rɨnɨ.
46015033	E nerɨ ai' a'ma' yapɨ' oneaiepɨsi'poyɨnɨrɨ sɨŋwɨ' mɨwɨnɨpanɨ. A'ma' rɨ'a' kɨroarɨgɨ'a'yɨ' tɨ'nɨ nɨkumɨxɨnɨro nawi'nɨ nemero'na'yɨ', seyɨ'ne' naŋɨ' yarɨgɨ'a'pɨ pɨ'rɨ' nɨseawiai'kiro sɨpi' imo'nɨŋɨ'pɨ yapɨ' seaiepɨsipɨ'rɨxɨnɨrɨ seararɨŋɨnɨ.
46015034	Seyɨ'ne' xaxa' yarɨgɨ'a'pɨ pɨ'nɨ nɨwia'rɨma'na' pi'ra'nɨŋɨ' dɨŋɨ' nɨmoro segɨ' ɨ'wɨ' yarɨgɨ'a'pɨ enɨ pɨ'nɨ wia'rɨ'ɨ'rɨxɨnɨ. Segɨ'yɨ' wi' nepa Gorɨxo na'nɨ dɨŋɨ' mɨmoŋoɨ. Ayɨna'nɨ aya' seainɨpaxɨ'pɨ rɨ'ɨnɨ.
46015035	A'ma' wi' yarɨŋɨ' re nipɨ'ra'oɨ, “A'ma' pegɨ'a'yɨ' a'mɨ arɨge nero wia'pɨ'nɨmeapɨ'rɨ'a'rɨnɨ? Wara' a'mɨ gɨ'mɨnɨ gɨ'pɨ ninɨmɨ wia'pɨ'nɨmeapɨ'rɨ'a'rɨnɨ?” nɨra'na'
46015036	re urɨ'ɨmɨgɨnɨ, “Majɨmajɨ'a' ika'rɨnarɨgɨ'a' tɨyɨ'ne', ‘Aiwa' siyɨ' wia'roarɨŋwa'yɨ' urɨ' nerɨ mɨpie'ropa nerɨ'na'yɨ', nera'pɨrɨ nɨyapɨpaxɨ'rɨnɨ.’ rɨseaimo'narɨnɨ? Oweoɨ, xa'mɨ urɨ' nerɨ nɨpie'ro'ma'na' rɨ'wɨ'yo nera'pɨrɨ yaparɨŋɨ'rɨnɨ.” urɨ'ɨmɨgɨnɨ.
46015037	Siyɨ' seyɨ'ne' wia'roarɨgɨ'a'pɨ witɨ' siyɨ'ranɨ, a'mɨ xegɨ' wi'ranɨ, nɨwia'ro'a nurɨ'na'yɨ', rɨxa nera'pɨrɨ nɨyapɨma'na' imo'nɨŋɨ'pɨ wia'roarɨgɨ'a'ranɨ? Oweoɨ, siyɨ' anɨpa'pɨ wia'roarɨgɨ'a'rɨnɨ.
46015038	Seyɨ'ne' siyɨ' anɨpa'pɨ wia'roarɨŋagɨ'a ai' Gorɨxo “Apɨ nera'pɨrɨ oyapɨnɨ.” yaiwiarɨŋɨ'pɨ tɨ'nɨ xɨxenɨ nera'pɨrɨ yaparɨŋɨ'rɨnɨ. Siyɨ' apɨ apɨ xegɨ' ɨwɨ'ranɨ, eŋɨ'ranɨ, apɨ tɨ'nɨ xɨxenɨ imo'nɨŋɨ'pɨ xɨxegɨ'nɨ apɨ yapɨ pɨ'a' orɨxɨnɨrɨ imɨxarɨŋɨ'rɨnɨ.
46015039	Wara' nɨ'nɨ axɨ'pɨ minɨnɨ. A'ma' wara' xegɨ' enɨ bɨ inɨnɨ. Naŋwɨ' wara' xegɨ' enɨ bɨ inɨnɨ. Iŋɨ' wara' xegɨ' enɨ bɨ inɨnɨ. Peyɨ' wara' xegɨ' enɨ bɨ inɨnɨ.
46015040	Amɨpi' aŋɨ'namɨ da'ŋɨ' pɨ'a' rɨxɨŋɨ'yɨ' tɨ'nɨ xwɨ'a'ri'mɨ da'ŋɨ' pɨ'a' rɨxɨŋɨ'yɨ' tɨ'nɨ na'nɨ enɨ dɨŋɨ' mo'poyɨ. Awiaxɨ' amɨpi' aŋɨ'namɨ da'ŋɨ' pɨ'a' rɨxɨŋɨ'yɨ' imo'nɨŋɨ'pɨ xegɨ' bɨ imo'nɨnɨ. Awiaxɨ' amɨpi' xwɨ'a'ri'mɨ da'ŋɨ' pɨ'a' rɨxɨŋɨ'yɨ' xegɨ' bɨ imo'nɨnɨ.
46015041	Wɨ'a' o'narɨŋɨ'yɨ' na'nɨ enɨ dɨŋɨ' mo'poyɨ. Sogwɨ' wɨ'a' o'kiarɨŋɨ'pɨ xegɨ' bɨ imo'nɨnɨ. Ema' wɨ'a' o'kiarɨŋɨ'pɨ xegɨ' bɨ imo'nɨnɨ. Siŋɨ' wɨ'a' o'kiarɨŋɨ'pɨ enɨ xegɨ' bɨ imo'nɨnɨ. Siŋɨ' nɨ'nɨyɨ' enɨ wɨ'a' o'kiarɨŋɨ'yɨ' axɨ'pɨ mimo'nɨnɨ. Xegɨ' bɨ xegɨ' bɨ imo'nɨnɨ.
46015042	A'ma' pegɨ'a'yɨ' nɨwia'pɨ'nɨmearo'na' wara' inɨpɨ'rɨ'a'pɨ nionɨ nɨra warɨŋa'pɨ'nɨŋɨ' imo'nɨnɨ. Wara' agwɨ ri'na' ninɨrane ŋweaŋwa'pɨ —Apɨ urɨ' epaxɨ' imo'nɨŋɨ'pɨrɨnɨ. Apɨ xwɨ'a' weya'rarɨŋwa' eŋagɨ ai' urɨ' mepaxɨ' imo'nɨŋɨ'pɨ ninɨma'na' wia'pɨ'nɨmeanɨ'wa'rɨnɨ.
46015043	Wara' nene xwɨ'a' weya'rarɨŋwa'pɨ, ayɨ' sɨpi' imo'nɨŋagɨ ai' sɨŋɨ' ninɨmɨ wia'pɨ'nɨmeanɨ'wa'pɨ, ayɨ' aga awiaxɨ' imo'nɨŋɨ'pɨrɨnɨ. Wara' xwɨ'a' weya'rarɨŋwa'pɨ eŋɨ' mea'nɨŋɨ'pɨ imo'nɨŋagɨ ai' sɨŋɨ' ninɨmɨ wia'pɨ'nɨmeanɨ'wa'pɨ eŋɨ' ea'nɨŋɨ' imo'nɨŋɨ'pɨrɨnɨ.
46015044	Wara' nene xwɨ'a' weya'rarɨŋwa'pɨ xwɨ'a' tɨ'yo da'ŋɨ' imo'nɨŋagɨ ai' sɨŋɨ' ninɨmɨ wia'pɨ'nɨmeanɨ'wa'pɨ, ayɨ' aŋɨ'namɨ da'ŋɨ' kwi'yɨ'piya' wara' imo'nɨnɨ. Wara' xwɨ'a' tɨ'yo da'ŋɨ' imo'nɨŋɨ'pɨ eŋagɨ na'nɨ re yaiwipaxɨ'rɨnɨ, “Aŋɨ'namɨ da'ŋɨ' kwi'yɨ'piya' wara' imo'nɨŋɨ'pɨ enɨ rɨ'a wenɨ?” yaiwipaxɨ'rɨnɨ.
46015045	Bɨkwɨ'yo da'nɨ apɨ tɨ'nɨ xɨxenɨ imo'nɨŋɨ' rɨpɨ rɨnɨŋagɨ na'nɨ rarɨŋɨnɨ. “A'ma' iwamɨ'o' imo'nɨŋɨ' Adamomɨ Gorɨxo nimɨxɨrɨ'na' dɨŋɨ' sɨxɨ' umi'moŋɨ' eŋagɨ na'nɨ o dɨŋɨ' tɨ'ŋɨ' wo nimo'nɨmɨ sɨŋɨ' wagɨ'rɨnɨ.” rɨnɨŋagɨ ai' Adamomɨ rɨ'wɨ'yo imo'nɨŋo —O Kiraisorɨnɨ. O a'ma'yo dɨŋɨ' nɨyɨmɨŋɨ'pɨ sɨxɨ' umi'monɨ'a na'nɨ kwi'yɨ' imo'nɨŋorɨnɨ.
46015046	E nerɨ ai' aŋɨ'namɨ da'ŋɨ' kwi'yɨ'piya' wara' xa'mɨ imo'narɨŋwa'manɨ. Wara' xwɨ'a' rɨri'mɨ da'ŋɨ'pɨ nimo'nɨma'na' rɨ'wɨ'yo aŋɨ'namɨ da'ŋɨ' imo'nɨŋɨ'pɨ inanɨ'wa'rɨnɨ.
46015047	A'ma' Gorɨxo iwamɨ'o' imɨxɨŋo xwɨ'a' tɨ'nɨ imɨxɨŋɨ' eŋagɨ na'nɨ xegɨ' wara' xwɨ'a'ri'mɨ da'ŋɨ' inarɨŋwa'pɨ imo'nagɨ'rɨnɨ. E nerɨ ai' a'ma' rɨ'wɨ'yo imo'nɨŋo —O Kiraisorɨnɨ. O wara' aŋɨ'namɨ da'ŋɨ' imo'nɨŋɨ'pɨ imo'nɨŋɨ'rɨnɨ.
46015048	Xwɨ'a' tɨ'yo ŋwearɨgɨ'a' gɨyɨ' wara' a'ma' xwɨ'a' tɨ'nɨ imɨxɨnɨŋo inagɨ'pa inarɨgɨ'a'rɨnɨ. Aŋɨ'namɨ ŋwearɨgɨ'a' gɨyɨ' wara' a'ma' aŋɨ'namɨ da'ŋo inɨŋɨ'pa axɨ'pɨ inarɨgɨ'a'rɨnɨ.
46015049	Ayɨna'nɨ dɨŋɨ' re oyaiwianeyɨ, “Agwɨ nene wara' a'ma' xwɨ'a' tɨ'nɨ imɨxɨnɨŋo inagɨ'pa rɨxa ninɨrane na'nɨ rɨ'we'na' wara' a'ma' aŋɨ'namɨ da'ŋo inɨŋɨ'pa inanɨ'wa'rɨnɨ.” oyaiwianeyɨ.
46015050	Gɨ' nɨrɨxɨ'mea'yɨ'ne', rɨpɨ osearɨmɨnɨ. A'ma' wara' i'kɨ'a' ɨwɨ' wɨna'nɨŋɨ' mimo'nɨ' sɨnɨ gɨ'wɨ' tɨ'nɨ eŋɨ' tɨ'nɨ nene imo'nɨŋwa'pɨ Gorɨxoya' xwioxɨ'yo wi' ŋweapaxɨ' menɨnɨ. Negɨ' wara' urɨ' epaxɨ' imo'nɨŋɨ'pɨ amɨpi' urɨ' mepaxɨ'pɨ tɨ'ŋɨ' e ŋweapaxɨ' mimo'nɨnɨ.
46015051	Nionɨ rarɨŋa'pɨ na'nɨ ududɨ' rɨseainarɨnɨ? Ai, nionɨ yumɨ'i' xwɨyɨ'a' Gorɨxoya'pɨ a'waŋɨ' bɨ osearɨmɨnɨ. Gorɨxomɨ dɨŋɨ' wɨkwɨ'roarɨŋwae'ne nɨnenenɨ mɨpepa nerane ai' pe'ka'kɨ' yoparɨ'pɨ ra'na' sɨnɨ me' a'piaŋwɨ' norɨ'mɨxɨrɨ yarɨŋɨ'pa nɨnenenɨ a'mɨ wara' xegɨ' bɨ imo'nanɨ'wa'rɨnɨ. Pe'ka'kɨ' ra'na' pegɨ'a'yɨ' wara' urɨ' mepaxɨ' imo'nɨŋɨ'pɨ ninɨmɨ wia'pɨ'nɨmearo sɨnɨ sɨŋɨ' ŋweaŋwae'ne wara' xegɨ' bɨ inɨrane yanɨ'wa'rɨnɨ.
46015052	Nionɨ rarɨŋa'pɨ na'nɨ ududɨ' rɨseainarɨnɨ? Ai, nionɨ yumɨ'i' xwɨyɨ'a' Gorɨxoya'pɨ a'waŋɨ' bɨ osearɨmɨnɨ. Gorɨxomɨ dɨŋɨ' wɨkwɨ'roarɨŋwae'ne nɨnenenɨ mɨpepa nerane ai' pe'ka'kɨ' yoparɨ'pɨ ra'na' sɨnɨ me' a'piaŋwɨ' norɨ'mɨxɨrɨ yarɨŋɨ'pa nɨnenenɨ a'mɨ wara' xegɨ' bɨ imo'nanɨ'wa'rɨnɨ. Pe'ka'kɨ' ra'na' pegɨ'a'yɨ' wara' urɨ' mepaxɨ' imo'nɨŋɨ'pɨ ninɨmɨ wia'pɨ'nɨmearo sɨnɨ sɨŋɨ' ŋweaŋwae'ne wara' xegɨ' bɨ inɨrane yanɨ'wa'rɨnɨ.
46015053	Ayɨ' rɨpɨ seararɨŋɨnɨ. I'na' negɨ' wara' urɨ' epaxɨ' imo'nɨŋɨ'pɨ sɨnɨ anɨŋɨ' minɨ' axɨ'pɨ imo'nɨpaxɨ'manɨ. Urɨ' mepaxɨ' imo'nɨŋɨ'pɨ i'ki'kɨ' inɨnɨ'a'rɨnɨ. I'na' negɨ' wara' nɨpepaxɨ' imo'nɨŋɨ'pɨ sɨnɨ anɨŋɨ' minɨ' axɨ'pɨ imo'nɨpaxɨ'manɨ. Mɨpepaxɨ' imo'nɨŋɨ'pɨ i'ki'kɨ' inɨnɨ'a'rɨnɨ.
46015054	Negɨ' wara' pɨyɨ' erɨ urɨ' erɨ epaxɨ' imo'nɨŋɨ'pɨ xegɨ' bɨ nimo'nɨrɨ pɨyɨ' erɨ urɨ' erɨ mepaxɨ' imo'nɨŋɨ'pimɨ rɨxa i'ki'kɨ' ina'na' Bɨkwɨ'yo da'nɨ re nɨrɨnɨrɨ ea'nɨŋɨ'pɨ tɨ'nɨ xɨxenɨ imo'nɨnɨ'a'rɨnɨ, “Pɨyɨ'pɨyɨ rɨnɨŋɨ'pɨ rɨxa anɨpa' imɨxɨnɨnɨ. Rɨxa xopɨra'rɨ' winɨnɨ.”
46015055	Xwɨyɨ'a' axɨ' a'mɨ wi' e ea'nɨŋɨ' rɨpɨ enɨ xɨxenɨ imo'nɨnɨ'a'rɨnɨ, “Pɨyɨ' rɨpɨxɨnɨ, ‘Sɨnɨ a'ma'yo xopɨra'rɨ' wipaxɨ'pɨnɨrɨnɨ.’ rɨsimo'narɨnɨ? Oweoɨ, sɨnɨ e wi' epaxɨ'pɨxɨ menɨnɨ. Pɨyɨ' rɨpɨxɨnɨ, ‘A'ma'yo pɨki'mɨ na'nɨ sɨnɨ sidɨŋɨ' opaxɨ'pɨnɨrɨnɨ.’ rɨsimo'narɨnɨ? Oweoɨ, sɨnɨ e wi' epaxɨ'pɨxɨ menɨnɨ.” I'na' na'nɨ e nɨrɨnɨrɨ ea'nɨŋɨ'pɨ tɨ'nɨ enɨ xɨxenɨ imo'nɨnɨ'a'rɨnɨ.
46015056	Ɨ'wɨ' a'mae'ne yarɨŋwa'pimɨ da'nɨ Pɨyɨ'pɨ sidɨŋɨ'nɨŋɨ' norɨ neapɨkipaxɨ' imo'nɨnɨ. Pi'pimɨ da'nɨ marɨ'a'ɨ, nene Gorɨxoya' ŋwɨ' ikaxɨ' rɨnɨŋɨ'pimɨ nɨwiai'kirɨ'na' ɨ'wɨ' yarɨŋwa'rɨnɨ. Ayɨna'nɨ “Pɨyɨ'pɨ ŋwɨ' ikaxɨ' rɨnɨŋɨ'pimɨ da'nɨ eŋɨ' ea'nɨŋɨ' nimo'nɨrɨ a'ma' pɨkipaxɨ' imo'nɨŋɨ'pɨrɨnɨ.” rɨpaxɨ'rɨnɨ.
46015057	E nerɨ ai' Gorɨxomɨ yayɨ' owianeyɨ. O negɨ' A'mɨna' Jisasɨ Kiraiso neaiiŋɨ'pimɨ da'nɨ Pɨyɨ'pimɨ xopɨra'rɨ' wipaxɨ' neaimɨxɨŋɨ'rɨnɨ.
46015058	Ayɨna'nɨ gɨ' nɨrɨxɨ'mea'yɨ'ne', dɨŋɨ' wɨkwɨ'rogɨ'a'pɨ xai'wɨ' ɨ'a' nɨxɨrɨro'na' bɨ e'ɨ' mɨmɨxea'nɨpa e'ɨ'rɨxɨnɨ. A'mɨna'omɨ nuxɨ'dɨro'na' rɨ'wɨ' nɨrɨ'kwi'nɨrɨ yarɨgɨ'a'pɨ wi' surɨ'ma' imo'nɨnɨ'a meŋagɨ na'nɨ “Nene xɨ'o ‘E e'ɨ'rɨxɨnɨ.’ rɨŋɨ'pɨ bɨ onɨmia'pɨ nerɨ'na'yɨ', ayɨ' apa'nɨrɨnɨ.” mɨseaimo'nɨ' anɨŋɨ' minɨ' xwapɨ' aya' wi' e'ɨ'rɨxɨnɨ.
46016001	Agwɨ seyɨ'ne' payɨ' nearo “A'ma' Gorɨxoya' imo'nɨgɨ'a' Judia pɨropenɨsɨ'yo ŋweagɨ'a'yo nɨgwɨ' wianɨ'wa' na'nɨ awi' eaarɨŋwɨnɨ.” nɨrɨgɨ'a'pɨ na'nɨ bɨ osearɨmɨnɨ. Nionɨ Jisasoya' sɨyikɨ' imo'nɨgɨ'a' Garesia pɨropenɨsɨ'yo wi' e wi' e ŋweagɨ'a'yo “Nɨgwɨ' awi' ea'mea'mɨ' nerɨ'na' apɨ e'ɨ'rɨxɨnɨ. Apɨ e'ɨ'rɨxɨnɨ.” ure'wapɨyiŋa'pɨ seyɨ'ne' enɨ axɨ'pɨ nero re e'ɨ'rɨxɨnɨ.
46016002	Nionɨ rɨxa seyɨ'ne' tɨ'ŋɨ' e nɨseai'mearɨ ŋweaŋa'na' seyɨ'ne' nɨgwɨ' a'mɨ wi' awi' ea'mea'mɨ' mepa epɨ'rɨ'a na'nɨ Sade' ayɨ' ayo awi' nea'nɨro'na' woxɨnɨ woxɨnɨ omɨŋɨ' ne'ɨ'asa'na' nɨgwɨ' mea'ɨ'a'pɨ tɨ'nɨ yamɨŋɨyɨ' nɨtɨro'na' pi'ra'nɨŋɨ' xegɨ' wi' e yo'mɨŋɨ' tɨ'ɨ'rɨxɨnɨ.
46016003	Rɨ'we'na' nionɨ seyɨ'ne' tɨ'e nɨre'morɨ'na' a'ma' seyɨ'ne' re nɨyaiwiro rɨ'pea'ɨ'a'yo, “Nɨgwɨ' rɨpɨ ananɨ Jerusaremɨ na'nɨ nɨmea'mɨ upaxɨ'yɨ'rɨnɨ.” nɨyaiwiro rɨ'pea'ɨ'a'yo payɨ' wi' nearɨ wiowa'rɨmɨ'a'rɨnɨ.
46016004	E nerɨ ai' “Ayɨ' tɨ'nɨ nurɨ'na' ananɨrɨnɨ.” nimo'na'na'yɨ', nionɨ ayɨ' tɨ'nɨ wanɨ'wa'rɨnɨ.
46016005	Rɨ'wɨ'yo nionɨ Masedonia pɨropenɨsɨ'yo imanɨ nɨbɨrɨ seai'me'napɨmɨ'a'rɨnɨ. “Masedonia pɨropenɨsɨ' tɨ'ŋɨ'mɨnɨ xa'mɨ u'ɨmɨgɨnɨ.” nimo'narɨŋagɨ na'nɨ rarɨŋɨnɨ.
46016006	Imanɨ nɨbɨrɨ nɨseai'me'napɨma'na' seyɨ'ne' tɨ'nɨ aya' wi' onɨmia'pɨ ŋwea'mɨ'a'rɨ'anɨ? Ema' rawɨrawa' imeamɨ'kwɨ' yarɨŋɨ'pɨ nɨpimɨnɨ seyɨ'ne' tɨ'nɨ ŋwea'mɨ'a'rɨ'anɨ? Nionɨ majɨ'a'rɨnɨ. Sa seyɨ'ne' tɨ'nɨ nɨŋwea'monɨ a'mɨ gɨ'mɨnɨ “Oumɨnɨ.” nɨnimo'nɨrɨ'na' seyɨ'ne' nionɨ o'ɨ' e dɨŋɨ' sɨxɨ' ni'ga umɨ'a na'nɨ niapowa'rɨpɨ'rɨ'a'rɨnɨ.
46016007	Ayɨ' rɨpɨ na'nɨ rarɨŋɨnɨ. Nionɨ “Agwɨ sɨŋwɨ' nɨseaga oseamu'ro'mɨnɨ.” mɨnimo'narɨnɨ. “Seyɨ'ne' tɨ'nɨ aya' wi' ŋwea'ɨmɨgɨnɨ.” nɨnimo'nɨrɨ dɨŋɨ' e ikwɨ'moŋa' eŋagɨ na'nɨ rarɨŋɨnɨ. A'mɨna'o xe e'wɨnɨgɨnɨrɨ sɨŋwɨ' nɨnanɨrɨ'na'yɨ', e emɨ'a'rɨnɨ.
46016008	E nerɨ aiwɨ sɨ'a' Judayene Pedikosɨyɨ rɨnɨŋɨ'yi imo'nɨ'e na'nɨ Epesasɨyo re ŋwea'mɨ'a'rɨnɨ.
46016009	Pi' na'nɨ marɨ'a'ɨ, nionɨ yarɨŋa'pɨ na'nɨ pɨ'rɨ' ma'kɨ'mɨ' nianɨro yarɨgɨ'a' obaxɨ' eŋagɨ aiwɨ Gorɨxo a'ma' aya' wi' xɨ'o na'nɨ dɨŋɨ' wɨkwɨ'ropɨ'rɨ na'nɨ oure'wapɨyinɨrɨ o'waŋɨ'nɨŋɨ' nɨ'kwiiŋɨ'rɨnɨ.
46016010	Timotio nɨseai'mearɨ'na'yɨ', nionɨ A'mɨna'o na'nɨ nemerɨ ure'wapɨyarɨŋa'pa o enɨ axɨ'pɨ ure'wapɨyarɨŋɨ' eŋagɨ na'nɨ seyɨ'ne' tɨ'nɨ nɨŋwearɨ'na' aya' sɨ'wɨ' muropa enɨ'a na'nɨ pi'ra'nɨŋɨ' we'yo ume'ɨ'rɨxɨnɨ.
46016011	Segɨ'yɨ' wi' Timotiomɨ xe peayɨ' owianɨ'poyɨnɨrɨ sɨŋwɨ' mɨwɨnɨpa e'ɨ'rɨxɨnɨ. O tɨ'nɨ nɨrɨxɨ'mea' imo'nɨgɨ'a'yɨ' wi' tɨ'nɨ nawi'nɨ nionɨ tɨ'ŋɨ' re na'nɨ bɨpɨ'rɨ'a na'nɨ wenɨŋɨ' nerɨ ŋweaŋagɨ na'nɨ o “A'ma' tɨ' naŋɨ' nɨniro niowa'ra'oɨ.” yaiwi'wɨnɨgɨnɨrɨ seyɨ'ne' omɨ pi'ra'nɨŋɨ' we'yo nɨme'ra nuro nionɨ tɨ'ŋɨ' e na'nɨ bɨnɨ'a na'nɨ wɨ're'napɨ'ɨ'rɨxɨnɨ.
46016012	Negɨ' nɨrɨxɨ'mea' imo'nɨŋɨ' Aporoso na'nɨ xwɨyɨ'a' rɨpɨrɨnɨ. Nionɨ negɨ' nɨrɨxɨ'mea' wi' seyɨ'ne' tɨ'a'mɨnɨ nurowa're'napɨrɨ'na' omɨ eŋɨ' rɨre'mɨxɨ' aya' wi' wi'agɨ aiwɨ o “Ri'na' seyɨ'ne' tɨ'ŋɨ' e na'nɨ obɨmɨnɨ.” mɨwimo'narɨnɨnɨ. E nerɨ ai' “Seyɨ'ne' tɨ'a'mɨnɨ bɨpaxɨ' imo'nɨŋɨnɨ.” nɨwimo'nɨrɨ'na' bɨnɨ'a'rɨnɨ.
46016013	Seyɨ'ne' pi'ra'nɨŋɨ' awi'nɨŋɨ' ŋwearo dɨŋɨ' wɨkwɨ'rogɨ'a'pɨ xai'wɨ' ɨ'a' xɨrɨro dɨŋɨ' sɨxɨ' i'nɨro eŋɨ' ea'nɨro e'ɨ'rɨxɨnɨ.
46016014	E nero'na' pi' pi' seyɨ'ne' yarɨgɨ'a'pɨ a'ma'yo dɨŋɨ' sɨpi' nɨwirɨŋɨ'yo da'nɨ e'ɨ'rɨxɨnɨ.
46016015	Gɨ' nɨrɨxɨ'mea'yɨ'ne', nionɨ eŋɨ' rɨre'mɨxɨ' bɨ rɨpɨ oseaimɨnɨ. Sɨtepanasepo'wa na'nɨ seyɨ'ne' nɨjɨ'a'rɨnɨ. A'ma' Gɨrikɨ pɨropenɨsɨ'yo da'ŋɨ'yɨ' epo'wa aiwa' nɨwa'kwi'nɨ' miarɨgɨ'a'pa Jisasomɨ xa'mɨ dɨŋɨ' nɨwɨkwɨ'roro uxɨ'dɨgɨ'epo'warɨnɨ. Wigɨ' dɨŋɨ'yo da'nɨ “A'ma' Gorɨxoya' imo'nɨgɨ'a'yo arɨra' owianeyɨ.” yaiwigɨ'a'pɨ na'nɨ sɨ'mɨ' e nɨtɨnɨro yarɨgɨ'epo'warɨnɨ.
46016016	Seyɨ'ne' a'ma' e'nɨŋɨ' imo'nɨgɨ'a'yo yea'yɨ' nɨwurɨ'nɨro a'ma' ayɨ' tɨ'nɨ nɨkumɨxɨnɨro rɨ'wɨ' nɨrɨ'kwi'nɨma'na' Gorɨxoya' imo'nɨgɨ'a'yo arɨra' wiarɨgɨ'a' gɨyo enɨ yea'yɨ' wurɨ'nɨ'ɨ'rɨxɨnɨ.
46016017	Sɨtepanaso tɨ'nɨ Potunetaso tɨ'nɨ Akaikaso tɨ'nɨ awa nionɨ tɨ'ŋɨ' e na'nɨ nɨbɨro seyɨ'ne' nɨbɨro mɨniipaxɨ' imo'nɨŋɨ'pɨ arɨra' ni'agɨ'a na'nɨ nionɨ dɨŋɨ' niɨ'a' ninarɨnɨ.
46016018	Awa nionɨ dɨŋɨ' sɨxɨ' nɨmi'moro seyɨ'ne' enɨ dɨŋɨ' sɨxɨ' seami'moro e'agɨ'a na'nɨ sea'yɨ e imo'nɨgɨ'a'wa iwa rɨ'anɨrɨ sɨŋwɨ' mi' wo'mɨxɨ'poyɨ.
46016019	Jisasoya' sɨyikɨ' imo'nɨgɨ'a' Esia pɨropenɨsɨ'yo da'ŋɨ'yɨ' yayɨ' seawa're'naparɨŋoɨ. Akwirao tɨ'nɨ xiepi' Pɨrisirai' tɨ'nɨ ayau' egɨ' aŋɨ'yo da'nɨ Jisasoya' sɨyikɨ'pɨ imo'nɨgɨ'a' awi' ea'narɨgɨ'a'yɨ' tɨ'nɨ nawi'nɨ yayɨ' nɨseawa're'napɨrɨ'na' seyɨ'ne' enɨ A'mɨna'o tɨ'nɨ nawi'nɨ ika'rɨnɨgɨ'a'yɨ'ne' eŋagɨ'a na'nɨ yayɨ' bɨ onɨmia'pɨ mɨseawa're'naparɨŋoɨ.
46016020	Negɨ' nɨrɨxɨ'mea' re da'ŋɨ'yɨ' nɨ'nɨ enɨ yayɨ' seawa're'naparɨŋoɨ. Sewanɨŋɨ'yɨ'ne' yayɨ' ninɨro'na' xɨxe yayɨ' o'ɨ' ea'nɨnɨ'poyɨ.
46016021	Xa'mɨ nea'ga uŋɨ'pɨ a'ma' wo nionɨ rarɨ'na' ea'ɨ' aiwɨ agwɨ nionɨ Poronɨ gɨ' we' tɨ'nɨ yayɨ' nɨseawa're'napɨrɨ rɨ'wamɨŋɨ' rɨpɨ nearɨ wɨ're'naparɨŋɨnɨ.
46016022	A'ma' gɨyɨ' gɨyɨ' A'mɨna'omɨ dɨŋɨ' sɨxɨ' muyipa nerɨ'na'yɨ', xe oroapɨki'nɨ'poyɨ. “A'mɨna'o rɨxa oweapɨnɨ.” nimo'narɨnɨ.
46016023	“A'mɨna' Jisaso wa' seawianɨ'wɨnɨgɨnɨ.” nimo'narɨnɨ.
46016024	Kiraisɨ Jisaso tɨ'nɨ nawi'nɨ ika'rɨnɨŋwae'ne eŋagɨ na'nɨ nɨyɨ'ne'nɨ dɨŋɨ' sɨxɨ' nɨseaya u'ɨmɨgɨnɨ. “E e'ɨmɨgɨnɨ.” nimo'narɨnɨ.
47001001	Poronɨ —Nionɨ Gorɨxo wimo'nɨŋɨ'pimɨ da'nɨ Kiraisɨ Jisasoya' wa'ɨ' wurɨmeiarɨŋa' wonɨrɨnɨ. Nionɨ tɨ'nɨ negɨ' nɨrɨxɨ'mea' Timotio tɨ'nɨ yawawi sɨyikɨ' Gorɨxoya' imo'nɨgɨ'a' Korinɨyo ŋweagɨ'a'yɨ'ne' tɨ'nɨ oya' a'ma' imo'nɨgɨ'a' Gɨrikɨyɨ' aŋɨ'yo wi' e wi' e ŋweagɨ'a'yɨ'ne' tɨ'nɨ na'nɨ payɨ' rɨna nearɨ mo'naparɨŋwiɨ.
47001002	Negɨ' a'po Gorɨxo tɨ'nɨ A'mɨna' Jisasɨ Kiraiso tɨ'nɨ awau' wa' seawianɨri seyɨ'ne' nɨwayɨro'nɨro ŋweapɨ'rɨ na'nɨ seaimɨxɨri e'isixɨnɨ.
47001003	Gorɨxo —O negɨ' A'mɨna' Jisasɨ Kiraisomɨ xano imo'nɨrɨ oya' Ŋwɨ'a'o imo'nɨrɨ eŋorɨnɨ. Omɨ yayɨ' nɨwirane sea'yɨ e umɨ'eyoaaneyɨ. Wa' wianarɨgɨ'a' a'ma'yo wi'meaarɨŋɨ' nɨpɨnɨ mɨ'kɨ' ikiŋorɨnɨ. A'ma' pi' pi'pɨ na'nɨ dɨŋɨ' sɨpi' wiarɨŋɨ'yo mɨŋɨ' ikɨŋwɨ' umɨrarɨgɨ'a'pɨ mɨ'kɨ' ikiŋo, ayɨ' orɨnɨ.
47001004	O mɨŋɨ' ikɨŋwɨ' neamɨrarɨŋɨ'pa nene enɨ axɨ'pɨ pi' pi' xeanɨŋɨ' wi'mea'ɨ'yo mɨŋɨ' ikɨŋwɨ' umɨranɨ'wa' na'nɨ pi' pi' xeanɨŋɨ' neai'mea'a'na' mɨŋɨ' ikɨŋwɨ' neamɨrarɨŋɨ'rɨnɨ.
47001005	Rɨ'nɨŋɨ' Kiraiso a'ma'yo arɨra' owimɨnɨrɨ nerɨ'na' wi'meaŋɨ'pɨ nene enɨ aya' wi' neai'meaarɨnɨ. E nerɨ ai' xɨ'o neaiiŋɨ'pimɨ da'nɨ Gorɨxo mɨŋɨ' ikɨŋwɨ' aya' wi' neamɨrarɨŋɨ'rɨnɨ.
47001006	Xeanɨŋɨ' none neai'mea'ɨ'pɨ, ayɨ' seyɨ'ne' seaerɨ'kiemeaarane mɨŋɨ' ikɨŋwɨ' seamɨrɨrane yanɨ'wa' na'nɨ neai'meaarɨnɨ. Mɨŋɨ' ikɨŋwɨ' Gorɨxo neamɨrarɨŋɨ'pɨ, ayɨ' seyɨ'ne' mɨŋɨ' ikɨŋwɨ' seamɨranɨ'wa' na'nɨ enɨ neamɨrarɨŋɨ'rɨnɨ. Nepa mɨŋɨ' ikɨŋwɨ' seamɨrarɨŋwae'yɨ'ne' eŋa'na'yɨ', xeanɨŋɨ' none xwa'ma'mɨ' wiarɨŋwa'pa seyɨ'ne' enɨ xeanɨŋɨ' axɨ'pɨ imo'nɨŋɨ'pɨ xwa'ma'mɨ' wipaxɨ'yɨ'ne'rɨnɨ.
47001007	None re nɨyaiwirɨ nɨjɨ'a' imo'nɨŋwɨnɨ, “Rɨ'nɨŋɨ' none meaarɨŋwa'pɨ seyɨ'ne' enɨ axɨ'pɨ meaarɨgɨ'a'rɨnɨ. Ayɨna'nɨ Gorɨxo mɨŋɨ' ikɨŋwɨ' neamɨrarɨŋɨ'pa seyɨ'ne' enɨ axɨ'pɨ seamɨrarɨŋɨ'rɨnɨ.” nɨyaiwirɨ nɨjɨ'a' nimo'nɨrane na'nɨ dɨŋɨ' re nɨyaiwirane ikwɨ'moarɨŋwa'pɨ sɨ'kɨ'kɨ' onɨnɨ, “Seyɨ'ne' eŋɨ' nea'nɨro pi' pi' seai'mea'ɨ'pɨ ananɨ xwa'ma'mɨ' nɨwiro ŋweapɨ'rɨ'a'rɨnɨ.” yaiwiarɨŋwa'pɨ sɨ'kɨ'kɨ' onɨnɨ.
47001008	Negɨ' nɨrɨxɨ'mea'yɨ'ne', ayɨ' rɨpɨ na'nɨ seararɨŋɨnɨ. Xeanɨŋɨ' none Esia pɨropenɨsɨ'yo ŋweaŋa'na' neai'meaŋɨ'pɨ “Seyɨ'ne' sɨnɨ majɨ'a' oimo'nɨ'poyɨ.” mɨneaimo'narɨnɨ. Xeanɨŋɨ' rɨ'a' tɨ'ŋɨ' none eŋɨ' nea'nɨrane ai' xwa'ma'mɨ' mɨwipaxɨ' imo'nɨŋɨ'pɨ neai'mea'agɨ “Arɨ yanɨ'wɨnɨ?” nɨyaiwirɨ'na' “Rɨxa nɨpeanɨre'wɨnɨ?” yaiwiŋwa'rɨnɨ.
47001009	Ai, newanɨŋone “Eŋɨ' ea'nɨŋwa'onerɨ'anɨ?” nɨyaiwirane dɨŋɨ' mɨŋwɨra'rɨnɨ' sa Gorɨxomɨ —O a'ma' pegɨ'a'yɨ' wia'pɨ'nɨmeapɨ'rɨ'a na'nɨ wimɨxarɨŋorɨnɨ. Omɨnɨ none dɨŋɨ' uŋwɨra'ranɨ'wa' na'nɨ sɨkwɨ'a' neaiŋɨ'pɨ neaiŋɨnigɨnɨ. Sɨkwɨ'a' neaiŋɨ' apɨ a'ma' opisɨ' aŋɨ'yo da'nɨ xwɨrɨxɨ' arɨ'a' nɨwima'na' “Rɨxa pɨki'poyɨ.” rarɨŋo rɨxa “Awamɨ pɨki'poyɨ.” ra'na'nɨŋɨ' neaiŋɨnigɨnɨ.
47001010	E nerɨ ai' nene maŋɨ' umo'nanɨ na'nɨ mɨmu'ropaxɨ' imo'nɨŋɨ' apimɨ da'nɨ Gorɨxo e'ɨ' neami'nɨŋɨ'rɨnɨ. Rɨ'wɨ'yo bɨ enɨ e'ɨ' neami'nɨnɨ'a'rɨnɨ. “A'mɨ rɨ'wɨ'yo bɨ maŋɨ' umo'nɨpaxɨ'pimɨ umo'nanɨrɨ yarɨ'na' e'ɨ' neami'nɨnɨ'a'rɨnɨ.” nɨyaiwirɨ dɨŋɨ' wikwɨ'moarɨŋwa'o seyɨ'ne' none na'nɨ rɨxɨŋɨ' nɨneaurɨyirɨŋɨ'pimɨ da'nɨ arɨra' nɨneairɨ'na' ananɨ e'ɨ' neami'nɨnɨ'a'rɨnɨ. Gorɨxo e'ɨ' neami'narɨŋagɨ nɨwɨnɨro'na' re nɨyaiwiro, “O a'ma' obaxene rɨxɨŋɨ' wurɨyarɨŋwa'pɨ arɨ'a' nɨneairɨ na'nɨ Porowamɨ wa' nɨwianɨrɨ xeanɨŋɨ' wi'mea'ɨ'pimɨ da'nɨ e'ɨ' umi'nɨŋɨ'rɨ'anɨ?” nɨyaiwiro none na'nɨ omɨ yayɨ' wipɨ'rɨ'a'rɨnɨ.
47001011	E nerɨ ai' nene maŋɨ' umo'nanɨ na'nɨ mɨmu'ropaxɨ' imo'nɨŋɨ' apimɨ da'nɨ Gorɨxo e'ɨ' neami'nɨŋɨ'rɨnɨ. Rɨ'wɨ'yo bɨ enɨ e'ɨ' neami'nɨnɨ'a'rɨnɨ. “A'mɨ rɨ'wɨ'yo bɨ maŋɨ' umo'nɨpaxɨ'pimɨ umo'nanɨrɨ yarɨ'na' e'ɨ' neami'nɨnɨ'a'rɨnɨ.” nɨyaiwirɨ dɨŋɨ' wikwɨ'moarɨŋwa'o seyɨ'ne' none na'nɨ rɨxɨŋɨ' nɨneaurɨyirɨŋɨ'pimɨ da'nɨ arɨra' nɨneairɨ'na' ananɨ e'ɨ' neami'nɨnɨ'a'rɨnɨ. Gorɨxo e'ɨ' neami'narɨŋagɨ nɨwɨnɨro'na' re nɨyaiwiro, “O a'ma' obaxene rɨxɨŋɨ' wurɨyarɨŋwa'pɨ arɨ'a' nɨneairɨ na'nɨ Porowamɨ wa' nɨwianɨrɨ xeanɨŋɨ' wi'mea'ɨ'pimɨ da'nɨ e'ɨ' umi'nɨŋɨ'rɨ'anɨ?” nɨyaiwiro none na'nɨ omɨ yayɨ' wipɨ'rɨ'a'rɨnɨ.
47001012	Ayɨ' rɨpɨ na'nɨ mɨxɨ' meakɨ'nɨnarɨŋwɨnɨ. “None naŋɨ' rɨ'a wiiŋwanigɨnɨ? Sɨpi' rɨ'a wiiŋwanigɨnɨ?” yarɨŋɨ' e ninɨrane'na' re yaiwinarɨŋwɨnɨ, “Gorɨxomɨ mɨxɨ'darɨgɨ'a'yo sɨyikwɨ' mi'nɨŋɨ' nimo'nɨma'na' wiirane omɨ pi'ra'nɨŋɨ' nuxɨ'dɨrɨ'na' epaxɨ'pɨ nepa'nɨ wiirane nerane aiwɨ seyɨ'ne' ayɨ' aŋɨpaxɨ' e seaiiŋwanigɨnɨ.” yaiwinarɨŋwɨnɨ. Ayɨ' “Nɨjɨ'a' a'ma' wigɨ' dɨŋɨ'yo da'nɨ imo'narɨgɨ'a'pimɨ da'nɨ marɨ'a'ɨ, Gorɨxo wa' nɨneawianɨrɨ eŋɨ' sɨxɨ' neai'mɨxɨŋɨ'pimɨ da'nɨ ayo e wiirane seyɨ'ne' aŋɨpaxɨ' e seaiirane eŋwanigɨnɨ.” nɨyaiwinɨrane na'nɨ mɨxɨ' meakɨ'nɨnarɨŋwɨnɨ.
47001013	None seyɨ'ne' na'nɨ payɨ' nearɨ nɨseamo'napɨrɨ'na' rɨ'wamɨŋɨ' seyɨ'ne' ɨ'a' nɨroro nɨjɨ'a' mimo'nɨpaxɨ'pɨ nearɨ wɨ're'naparɨŋwa'manɨ. Sa rɨ'wamɨŋɨ' seyɨ'ne' ananɨ ɨ'a' nɨroro nɨjɨ'a' imo'nɨpaxɨ'pɨ nearɨ wɨ're'naparɨŋwa'rɨnɨ. Agwɨ seyɨ'ne' none e oyaneyɨnɨrɨ nearɨ wɨ're'naparɨŋwa'pɨ na'nɨ “Awa ayɨ' apɨ na'nɨ rɨ'a yarɨŋoɨ?” nɨyaiwiro xɨxenɨ mɨneaiaiwiarɨŋagɨ'a aiwɨ seyɨ'ne' rɨpɨ epɨ'rɨ'a na'nɨ dɨŋɨ' seaikwɨ'moŋwɨnɨ. Rɨ'we'na' seyɨ'ne' none yarɨŋwa'pɨ na'nɨ “Awa ayɨ' apɨ na'nɨ regɨ'awixɨnɨ?” nɨyaiwiro none e oyaneyɨnɨrɨ yarɨŋwa'pɨ tɨ'nɨ xɨxenɨ neaiaiwipɨ'rɨ'a na'nɨ dɨŋɨ' seaikwɨ'moŋwɨnɨ. Seyɨ'ne' “Porowa e yanɨro na'nɨ regɨ'awixɨnɨ?” xɨxenɨ nɨneaiaiwiro'na'yɨ', sɨ'a' A'mɨna' Jisaso weapɨnɨ'a'yimɨ none seyɨ'ne' na'nɨ aya' wi' mɨxɨ' seameakɨ'nanɨ'wa'pa seyɨ'ne' enɨ none na'nɨ mɨxɨ' neameakɨ'nɨpɨ'rɨ'a'rɨnɨ.
47001014	None seyɨ'ne' na'nɨ payɨ' nearɨ nɨseamo'napɨrɨ'na' rɨ'wamɨŋɨ' seyɨ'ne' ɨ'a' nɨroro nɨjɨ'a' mimo'nɨpaxɨ'pɨ nearɨ wɨ're'naparɨŋwa'manɨ. Sa rɨ'wamɨŋɨ' seyɨ'ne' ananɨ ɨ'a' nɨroro nɨjɨ'a' imo'nɨpaxɨ'pɨ nearɨ wɨ're'naparɨŋwa'rɨnɨ. Agwɨ seyɨ'ne' none e oyaneyɨnɨrɨ nearɨ wɨ're'naparɨŋwa'pɨ na'nɨ “Awa ayɨ' apɨ na'nɨ rɨ'a yarɨŋoɨ?” nɨyaiwiro xɨxenɨ mɨneaiaiwiarɨŋagɨ'a aiwɨ seyɨ'ne' rɨpɨ epɨ'rɨ'a na'nɨ dɨŋɨ' seaikwɨ'moŋwɨnɨ. Rɨ'we'na' seyɨ'ne' none yarɨŋwa'pɨ na'nɨ “Awa ayɨ' apɨ na'nɨ regɨ'awixɨnɨ?” nɨyaiwiro none e oyaneyɨnɨrɨ yarɨŋwa'pɨ tɨ'nɨ xɨxenɨ neaiaiwipɨ'rɨ'a na'nɨ dɨŋɨ' seaikwɨ'moŋwɨnɨ. Seyɨ'ne' “Porowa e yanɨro na'nɨ regɨ'awixɨnɨ?” xɨxenɨ nɨneaiaiwiro'na'yɨ', sɨ'a' A'mɨna' Jisaso weapɨnɨ'a'yimɨ none seyɨ'ne' na'nɨ aya' wi' mɨxɨ' seameakɨ'nanɨ'wa'pa seyɨ'ne' enɨ none na'nɨ mɨxɨ' neameakɨ'nɨpɨ'rɨ'a'rɨnɨ.
47001015	Seyɨ'ne' “Ayɨ' neparɨnɨ. Poro aga sea'yɨ e oimo'nɨmɨnɨrɨ payɨ' nearɨ mo'napɨŋɨ'manɨ. Sa nene na'nɨ ayo pi'ra'nɨŋɨ' owimɨxɨmɨnɨrɨ nearɨ mo'napɨŋɨ'rɨ'anɨ?” Seyɨ'ne' ananɨ e yaiwipɨ'rɨ na'nɨ dɨŋɨ' nɨseaikwɨ'morɨ'na' re yaiwiŋanigɨnɨ, “Xa'mɨ seyɨ'ne' tɨ'ŋɨ' e na'nɨ nɨbɨrɨ'na' dɨŋɨ' sɨxɨ' biau' seami'mo'ɨmɨgɨnɨ.” yaiwiŋanigɨnɨ.
47001016	E nɨyaiwirɨ'na' ayɨ' rɨpɨ yaiwiŋanigɨnɨ, “Masedonia pɨropenɨsɨ'yo na'nɨ nurɨ'na' seyɨ'ne' tɨ'ŋimanɨ xa'mɨ numa'na' a'mɨ Masedonia pɨropenɨsɨ'yo da'nɨ nɨbɨrɨ Judia pɨropenɨsɨ'yo na'nɨ nurɨ'na' o'ɨ' e dɨŋɨ' sɨxɨ' ni'ga umɨ'a na'nɨ bɨ niapɨ'ɨ'rɨxɨnɨrɨ a'mɨ seyɨ'ne' tɨ'ŋɨ' aximanɨ bɨ'ɨmɨgɨnɨ.” yaiwiŋanigɨnɨ.
47001017	Nionɨ e yaiwiŋa' eŋagɨ na'nɨ seyɨ'ne' re rɨniaiwiarɨŋoɨ, “Poro ‘E e'ɨmɨgɨnɨ.’ nɨyaiwirɨ'na' dɨŋɨ' ɨkwɨ'roayirɨ mɨxeaayirɨ nerɨ yaiwiŋɨ'rɨnɨ.” rɨniaiwiarɨŋoɨ? “O ‘Rɨpɨ e'ɨmɨgɨnɨ.’ nɨyaiwirɨ'na' sɨpɨ'i' imo'narɨŋɨ'pimɨ da'nɨ nɨyaiwirɨ na'nɨ sa dɨŋɨ' ɨkwɨ'rorɨ mɨxearɨ yarɨŋorɨnɨ.” rɨniaiwiarɨŋoɨ?
47001018	Pi' pi' Gorɨxo rarɨŋɨ'pɨ dɨŋɨ' uŋwɨra'rɨpaxɨ'pa xwɨyɨ'a' none searɨŋwa'pimɨ enɨ dɨŋɨ' uŋwɨra'rɨpaxɨ'pɨ searɨŋwanigɨnɨ. Xwɨyɨ'a' none searɨŋwa'pɨ wi' dɨŋɨ' ɨkwɨ'rorɨ mɨxearɨ yarɨŋwa'manɨ.
47001019	Ayɨ' rɨpɨ na'nɨ seararɨŋɨnɨ. I'wɨ' Gorɨxoya'o, Kiraisɨ Jisaso —O na'nɨ nionɨ tɨ'nɨ Sairaso tɨ'nɨ Timotio tɨ'nɨ none wa'ɨ' searɨŋwa'orɨnɨ. O dɨŋɨ' ɨkwɨ'rorɨ mɨxearɨ yarɨŋomanɨ. Oweoɨ, xegɨ' dɨŋɨ' nɨyaiwirɨ ɨkwɨ'ro'ɨ'pɨ anɨŋɨ'nɨ ɨkwɨ'roarɨŋo eŋagɨ na'nɨ seararɨŋɨnɨ.
47001020	Gorɨxo sɨ'mɨmaŋɨ'yo da'nɨ'nɨŋɨ' “E nɨseaiimɨ'a'rɨnɨ. E nɨseaiimɨ'a'rɨnɨ.” nɨrɨrɨ'na' obaxɨ' ra'rɨŋɨ'pɨ “Ayɨ' neparɨnɨ.” yaiwianɨ'wa' na'nɨ sɨwa'nɨŋɨ' inɨŋo, ayɨ' Kiraisorɨnɨ. O e imo'nɨŋo eŋagɨ na'nɨ Gorɨxomɨ sea'yɨ e umeanɨ'wa' na'nɨ yoparɨ'pɨ nɨrɨrane'na' Jisasɨ Kiraisoya' yoɨ' rɨrane “Apɨ e imo'nɨ'wɨnɨgɨnɨ.” rɨrane yarɨŋwa'rɨnɨ.
47001021	Seyɨ'ne' tɨ'nɨ none tɨ'nɨ nɨnenenɨ Kiraiso tɨ'nɨ nawi'nɨ ika'rɨnanɨ'wa' na'nɨ sɨ'kɨ'kɨ' neaomɨxarɨŋo, ayɨ' Gorɨxo xewanɨŋorɨnɨ. Wa'ɨ' rarɨŋwa'pɨ na'nɨ nearɨ'peaŋo, ayɨ' axorɨnɨ.
47001022	“Ayɨ' oya'rɨ'anɨ?” oyaiwi'poyɨnɨrɨ yarɨŋɨ'pa nene enɨ neaiiŋɨ'rɨnɨ. Xegɨ' kwi'yɨ'pɨ nɨneaiapɨrɨ'na' nene “O re'roa'rɨŋɨ'pɨ nɨpɨnɨ xɨxenɨ nɨneaiinɨ'a'rɨnɨ.” yaiwianɨ'wa' na'nɨ kwi'yɨ'pɨ tɨ'nɨ ikɨyiŋɨ'nɨŋɨ' neaia'rɨŋɨ'rɨnɨ.
47001023	Nionɨ apaxɨ' me' seyɨ'ne' tɨ'ŋɨ' e na'nɨ nɨbɨrɨ mɨxɨ' seara'na' dɨŋɨ' rɨ'a' seaxenɨgɨnɨrɨ “A'mɨ Korinɨyo na'nɨ mɨbɨpa e'ɨmɨgɨnɨ.” yaiwiŋanigɨnɨ. Nionɨ dɨŋɨ' e yaiwiarɨ'na' Gorɨxo, sɨŋwɨ' nanɨŋo ananɨ sopɨŋɨ' nopaxɨ'rɨnɨ.
47001024	None sea'yɨ e nɨseaimo'nɨrane seyɨ'ne' dɨŋɨ' ɨkwɨ'ropaxɨ' imo'nɨŋɨ'pɨ “Ayɨ' rɨpɨnɨrɨnɨ.” osearaneyɨnɨrɨ mɨyarɨŋwɨnɨ. Seyɨ'ne' Jisasomɨ dɨŋɨ' nɨwɨkwɨ'roro'na' sɨrɨ' munɨ' nero wɨkwɨ'roarɨgɨ'a' eŋagɨ na'nɨ none Gorɨxomɨ nɨxɨ'dɨrane'na' seyɨ'ne' dɨŋɨ' niɨ'a' seainɨnɨ'a na'nɨ sa seyɨ'ne' tɨ'nɨ nawi'nɨ omɨŋɨ'nɨŋɨ' e'wanɨgɨnɨrɨ imo'nɨŋwɨnɨ.
47002001	Ayɨna'nɨ nionɨ seyɨ'ne' na'nɨ dɨŋɨ' yaŋɨ' nɨmenɨrɨ re yaiwia'rɨŋanigɨnɨ, “Nionɨ seyɨ'ne' tɨ'ŋɨ' e na'nɨ nɨbɨrɨ mɨxɨ' searɨ'a'pimɨ da'nɨ dɨŋɨ' sɨpi' seaipaxɨ' mɨseaimɨxɨpa e'ɨmɨgɨnɨ.” yaiwia'rɨŋanigɨnɨ.
47002002	Ayɨ' rɨpɨ na'nɨ e yaiwia'rɨŋanigɨnɨ. Nionɨ nɨbɨrɨ mɨxɨ' nɨsearɨrɨ dɨŋɨ' sɨpi' nɨseaimɨxɨrɨ'na'yɨ', a'ma' wi' gɨyɨ' nionɨ dɨŋɨ' yayɨ' nimopɨ'rɨ'a'rɨ'anɨ? Oweoɨ, seyɨ'ne' e nɨseairɨ'na'yɨ', a'ma' nionɨ dɨŋɨ' yayɨ' nimopɨ'rɨ'a' wi' menɨnɨ.
47002003	Ayɨna'nɨ nionɨ mɨbɨ' payɨ'nɨ nearɨ wɨ're'napɨŋanigɨnɨ. “Nionɨ ba'na' yayɨ' nimopaxɨ'yɨ'ne' mɨxɨ' searɨ'a'pimɨ da'nɨ dɨŋɨ' sɨpi' mɨseaimɨxɨpa e'ɨmɨgɨnɨ.” nɨnimo'nɨrɨ na'nɨ payɨ'nɨ nearɨ wɨ're'napɨŋanigɨnɨ. “Nionɨ yayɨ' ninarɨ'na' seyɨ'ne' enɨ seainarɨŋɨ'rɨnɨ.” yaiwiarɨŋa'pɨ “Apɨ aga nepa imo'nɨnɨ.” nipɨmo'nɨŋɨ' eŋagɨ na'nɨ rarɨŋɨnɨ.
47002004	Ayɨ' neparɨnɨ. Xa'mɨ nionɨ payɨ' nearɨ nɨwɨ're'napɨrɨ'na' dɨŋɨ' rɨ'a' samɨŋɨ' mɨnɨxe' aya' wi' nɨxearɨ'na' ŋwɨ' tɨ'nɨ eaŋanigɨnɨ. Payɨ' ana dɨŋɨ' sɨpi' oseainɨrɨ meaŋanigɨnɨ. Seyɨ'ne' rɨpɨ na'nɨ nɨjɨ'a' oimo'nɨ'poyɨnɨrɨ eaŋanigɨnɨ, “Poro nene na'nɨ dɨŋɨ' sɨpi' nɨwirɨ'na' xwapɨ' aya' wi' rɨ'a wiarɨnɨ?” oyaiwi'poyɨnɨrɨ eaŋanigɨnɨ.
47002005	Segɨ' a'ma' xegɨ' sɨpi' nerɨŋɨ'pimɨ da'nɨ dɨŋɨ' sɨpi' neaimɨxɨŋo nepa nionɨ dɨŋɨ' sɨpi' mɨnimɨxɨŋɨ'rɨnɨ. Seyɨ'ne' dɨŋɨ' sɨpi' seaimɨxɨŋɨ'rɨnɨ. Nɨyɨ'ne'nɨ dɨŋɨ' sɨpi' mɨseaimɨxɨpa nerɨ ai' wiyɨ'ne'nɨ dɨŋɨ' sɨpi' seaimɨxɨŋɨ'rɨnɨ. Omɨ aya' rɨ'a' wepaxɨ' imo'nɨŋɨ'pɨ mɨrɨpa e'ɨmɨgɨnɨrɨ apɨnɨ seararɨŋɨnɨ.
47002006	A'ma' omɨ sɨyikɨ' nɨwearɨ'na' segɨ'yɨ' na'pɨ weagɨ'a'pɨ “Ayɨ' apa'nɨrɨnɨ.” nimo'narɨnɨ.
47002007	Ayɨna'nɨ dɨŋɨ' sɨpi' ɨ'wɨ' xewanɨŋo nerɨŋɨ'pimɨ da'nɨ winarɨŋɨ'pɨ anɨŋɨ' rɨtɨ' wia'rɨnɨgɨnɨrɨ agwɨ seyɨ'ne' a'mɨ sɨyikɨ' bɨ mɨwea' yokwarɨmɨ' nɨwiiro mɨŋɨ' ikɨŋwɨ' umɨrɨ'ɨ'rɨxɨnɨ.
47002008	Ayɨna'nɨ eŋɨ' rɨre'mɨxɨ' rɨpɨ oseaimɨnɨ. O “A'ma' tɨ'yɨ' nionɨ dɨŋɨ' sɨxɨ' nɨyarɨgɨ'a'yɨ'rɨ'anɨ?” oyaiwinɨrɨ naŋɨ' wi' wii'ɨ'rɨxɨnɨ.
47002009	Payɨ' ana nionɨ nearɨ nɨwɨ're'napɨrɨ'na' re nɨyaiwirɨ eaŋa'rɨnɨ, “Nionɨ payɨ' nearɨ urɨ'a'pɨ nɨpɨnɨ na'nɨ arɨ'a' yɨ'mɨgɨ' epɨ'rɨre'oɨ? Ari'kwɨ'kwɨ' nipɨ'rɨre'oɨ?” nɨyaiwima'na' iwamɨ'o' seai'wapɨyimɨnɨrɨ na'nɨ payɨ' ana eaŋa'rɨnɨ.
47002010	Seyɨ'ne' a'ma' xegɨ' sɨpi' e'ɨ'pɨ na'nɨ yokwarɨmɨ' wii'a'na'yɨ', nionɨ enɨ ananɨ yokwarɨmɨ' wiiarɨŋa'rɨnɨ. Ayɨna'nɨ nionɨ a'ma' omɨ nepa yokwarɨmɨ' wiipaxɨ' imo'nɨŋɨ' bɨ eŋa'na'yɨ', yokwarɨmɨ' nɨwiirɨ'na' seyɨ'ne' na'nɨ “Arɨge nerɨ arɨra' wiimɨ'a'rɨ'anɨ?” nɨyaiwirɨ Kiraisoya' sɨŋwɨ' tɨ'ŋɨ' e da'nɨ yokwarɨmɨ' wiiŋa'rɨnɨ.
47002011	None xɨxe yokwarɨmɨ' minɨpa nerɨŋɨ'pimɨ da'nɨ Seteno yapɨ' nɨneaiepɨsima'na' xopɨra'rɨ' neainɨgɨnɨrɨ na'nɨ a'ma' ɨ'wɨ' e'omɨ yokwarɨmɨ' wiiŋa'rɨnɨ. Obo yapɨ' neaiepɨsimɨnɨrɨ yarɨŋɨ'pɨ na'nɨ nɨjɨ'a' imo'nɨŋagwɨ na'nɨ rarɨŋɨnɨ.
47002012	Xa'mɨ nionɨ xwɨyɨ'a' Kiraiso na'nɨ yayɨ' neainarɨŋɨ'pɨ wa'ɨ' urɨmɨnɨrɨ na'nɨ aŋɨ' Tɨrowasɨyo na'nɨ nurɨ nɨre'morɨ'na' A'mɨna'o o'waŋɨ'nɨŋɨ' nɨ'kwii'ɨ'pimɨ da'nɨ ananɨ e epaxɨ' imo'nɨŋa'onɨ nainenɨrɨ aiwɨ
47002013	negɨ' nɨrɨxɨ'mea' Taitaso segɨ' tɨ'a'mɨnɨ da'nɨ sɨnɨ mɨbɨpa e'agɨ na'nɨ pɨ'a' nɨmegɨnɨrɨ dɨŋɨ' sɨpi' niarɨŋagɨ na'nɨ iwiea'nɨŋanigɨnɨ. Ayɨna'nɨ nionɨ Tɨrowasɨ ŋwea'yo pɨ'nɨ nɨwia'rɨmɨ Masedonia pɨropenɨsɨ'yo na'nɨ bɨŋanigɨnɨ.
47002014	Taitaso na'nɨ dɨŋɨ' sɨpi' niarɨŋagɨ na'nɨ iwiea'nɨŋa'onɨ aiwɨ agwɨ Gorɨxomɨ yayɨ' wiarɨŋɨnɨ. Ayɨ' rɨpɨ na'nɨ yayɨ' wiarɨŋɨnɨ. O Kiraiso pi' pi' imo'nɨŋɨ'pimɨ xopɨra'rɨ' wipaxo oimo'nɨrɨ wimɨxɨŋɨ'rɨnɨ. Apɨnɨ marɨ'a'ɨ, o ge ge nɨneaipemea'mɨ umɨnɨrɨ nerɨ'na' xopɨra'rɨ' wipaxɨ'yɨ' oimo'nɨ'poyɨnɨrɨ nɨneaimɨxɨrɨ nɨneaipemea'mɨ warɨŋɨ'rɨnɨ. Ayɨ' rɨpɨ na'nɨ enɨ yayɨ' wiarɨŋɨnɨ. Gorɨxo none wa'ɨ' wurɨmeiarɨŋwa'pimɨ da'nɨ aŋɨ' nɨmɨnɨ xwɨyɨ'a' Kiraiso na'nɨ rɨnɨŋɨ'pɨ “Ayɨ' apɨrɨ'anɨ?” oyaiwi'poyɨnɨrɨ yarɨŋɨ'rɨnɨ. Xwɨyɨ'a' o na'nɨpɨ awɨ'i' dɨŋɨ' eaarɨŋɨ' bɨ'nɨŋɨ' aŋɨ' nɨmɨnɨ rɨna'rɨmeŋɨ'pɨrɨnɨ.
47002015	Ayɨ' rɨpɨ na'nɨrɨnɨ. Sinadɨŋɨ' Kiraiso Gorɨxomɨ dɨŋɨ' naŋɨ' oweanɨrɨ rɨ'a' ikeaa'ra'na' naŋɨ' weaarɨŋɨ'pɨ'nɨŋɨ' imo'nɨŋɨ'pɨ, ayɨ' none imo'nɨŋwɨnɨ. None sinadɨŋɨ' Gorɨxo yayɨ' winarɨŋɨ'pɨ'nɨŋɨ' imo'nɨŋwa'pɨ nea'a nurɨ'na' a'ma' Gorɨxo yea'yɨ' oneayimɨxemeanɨrɨ yarɨgɨ'a'yɨ' tɨ'ŋɨ' e nea'a urɨ a'ma' nanɨ'nanɨrɨ yarɨgɨ'a'yɨ' tɨ'ŋɨ' e nea'a urɨ yarɨŋɨ'rɨnɨ.
47002016	A'ma' maiwi' nanɨ'nanɨro yarɨgɨ'a'yɨ' xwɨyɨ'a' wa'ɨ' rɨmearɨŋwa'pɨ arɨ'a' nɨwiro'na' “Anɨ'nanɨ'wa'rɨ'anɨ?” yaiwipɨ'rɨ na'nɨ pɨyaŋɨ' pearɨgɨ'a'pɨ'nɨŋɨ' weaarɨŋɨ'rɨnɨ. E nerɨ ai' a'ma' Gorɨxo yea'yɨ' neayimɨxemea'wɨnɨgɨnɨrɨ wimo'narɨgɨ'a'yɨ' xwɨyɨ'a' apɨ arɨ'a' nɨwiro'na' “Dɨŋɨ' nɨyɨmɨŋɨ' tɨ'ŋwae'ne imo'nanɨ'wa'rɨ'anɨ?” yaiwipɨ'rɨ na'nɨ sinadɨŋɨ' sɨŋɨ' ŋweapɨ'rɨ'a'pɨ'nɨŋɨ' weaarɨŋɨ'rɨnɨ. Xwɨyɨ'a' apɨ wa'ɨ' nɨrɨmerɨ'na' e epaxɨ'yɨ' gɨyɨ'rɨnɨ?
47002017	E epaxɨ' imo'nɨŋwa'yɨ', ayɨ' nonerɨnɨ. Ayɨ' rɨpɨ na'nɨrɨnɨ. A'ma' obaxɨ' xwɨyɨ'a'pɨ wa'ɨ' nɨrɨmerɨ'na' “Negɨ' yarɨŋwa'pimɨ da'nɨ nɨgwɨ' meaanɨ na'nɨ rɨ'a yarɨŋwɨnɨ?” nɨyaiwiro u'rapi' yarɨgɨ'a'pa wi' mɨyarɨŋwa'onerɨnɨ. Xwɨyɨ'a'pɨ wa'ɨ' nɨrɨmerɨ'na' nepa'nɨ nimo'nɨrɨ Gorɨxo apɨ e e'ɨ'rɨxɨnɨrɨ nearɨ'peaŋɨ'pɨ tɨ'nɨ xɨxenɨ nɨrɨrɨ yarɨŋwa'rɨnɨ. Kiraiso tɨ'nɨ nika'rɨnɨma'na' Gorɨxoya' sɨŋwɨ' tɨ'ŋɨ' e da'nɨ rarɨŋwa' eŋagɨ na'nɨ “E epaxɨ' imo'nɨŋwa'yɨ', ayɨ' nonerɨnɨ.” seararɨŋɨnɨ.
47003001	Nionɨ e seararɨŋagɨ na'nɨ seyɨ'ne' “Porowa a'mɨ rɨxa weyɨ' mearɨnarɨŋoɨ.” rɨseaimo'narɨnɨ? Oweoɨ, seyɨ'ne' none wa'ɨ' nɨrɨmerane'na' yarɨŋwa'pɨ na'nɨ nɨjɨ'a' imo'nɨpɨ'rɨ na'nɨ a'ma' wi' sea'yɨ e nɨneamɨ'eyoaro “Porowa wa'ɨ' nɨrɨmerɨ'na' imɨrɨŋɨ' mɨyarɨgɨ'a'warɨnɨ.” nɨrɨro payɨ' wɨna neaeaiarɨgɨ'onemanɨ. A'ma' wi' enɨ none yarɨŋwa'pɨ na'nɨ nɨjɨ'a' imo'nɨpɨ'rɨ na'nɨ seyɨ'ne' “Porowa e yarɨgɨ'a'warɨnɨ.” nɨrɨro payɨ' wɨna neaeaiarɨgɨ'onemanɨ. Wa na'nɨ e nɨrɨro payɨ' weaipaxɨ' aiwɨ none na'nɨ wi' e nɨrɨrɨ payɨ' neaeaipaxɨ'manɨ.
47003002	Payɨ' “Porowa e imo'nɨgɨ'a'warɨnɨ.” nɨrɨnɨrɨ ea'nɨŋɨ'pɨ'nɨŋɨ' seyɨ'ne' rɨxa imo'nɨŋoɨ. Negɨ' payɨ'nɨŋɨ' imo'nɨgɨ'a'yɨ'ne' negɨ' mima'yo tɨnɨŋagwɨ na'nɨ wi' pea' seamopaxɨ'yɨ'ne'manɨ. Payɨ'nɨŋɨ' seyɨ'ne' imo'nɨgɨ'a'pɨ a'ma' nɨ'nɨ nɨjɨ'a' nimo'nɨro ɨ'a' roarɨgɨ'a' eŋagɨ na'nɨ rarɨŋɨnɨ.
47003003	Payɨ'nɨŋɨ' seyɨ'ne' imo'nɨgɨ'a'pɨ sɨwa' re'nɨŋɨ' inarɨgɨ'a'rɨnɨ. Kiraiso xewanɨŋo nɨrɨrɨ eaŋɨ'pɨ'nɨŋɨ' imo'nɨŋwɨnɨ. Sɨwa' e'nɨŋɨ' inarɨgɨ'a'rɨnɨ. None seare'wapɨyiŋwa'pimɨ da'nɨ Kiraiso payɨ' seyɨ'ne' imo'nɨgɨ'a'pɨ'nɨŋɨ' nearɨ'na' iniɨgɨ' rɨ'wamɨŋɨ' ea'narɨŋɨ'pɨ tɨ'nɨ mea' Ŋwɨ'a' anɨŋɨ' sɨŋɨ' imo'nɨŋoya' kwi'yɨ'pɨ tɨ'nɨ seaeaŋɨ'rɨnɨ. Moseso tɨ'ŋi'na' Gorɨxo ŋwɨ' ikaxɨ' nurɨrɨ'na' sɨ'ŋa'yo eaŋɨ'pa'nɨŋɨ' mea' a'ma'yɨ'ne'ya' dɨŋɨ'pimɨ seaeaŋɨ'rɨnɨ.
47003004	None Kiraisoya' dɨŋɨ'yo da'nɨ Gorɨxo na'nɨ dɨŋɨ' sɨ'ŋa' neaea'narɨŋɨ' eŋagɨ na'nɨ rarɨŋɨnɨ.
47003005	“Newanɨŋone imo'nɨŋwa'pimɨ da'nɨ wa'ɨ' rɨmeapaxɨ' imo'nɨŋwɨnɨ.” wi' yaiwinɨpaxonemanɨ. Wa'ɨ' rɨmepaxɨ' imo'nɨŋwa'pɨ, ayɨ' Gorɨxo neaimɨxɨŋɨ'pimɨ da'nɨnɨ e imo'nɨŋwɨnɨ.
47003006	O a'mɨ sɨŋɨ' bɨ “E nɨseaiimɨ'a'rɨnɨ.” nɨrɨrɨ re'roa'rɨnɨŋɨ'pɨ wa'ɨ' nurɨmeipaxɨ' imo'nɨ'ɨ'rɨxɨnɨrɨ neaimɨxɨŋɨ'rɨnɨ. Sɨŋɨ' re'roa'rɨnɨŋɨ' apɨ a'ma' ŋwɨ' ikaxɨ' ea'nɨŋɨ'pimɨ nɨxɨ'dɨrɨŋɨ'pimɨ da'nɨ onɨxɨ'dɨ'poyɨnɨrɨ re'roa'rɨnɨŋɨ'pɨmanɨ. Kwi'yɨ'pɨ nipemea'mɨ neawarɨŋɨ'pimɨ da'nɨ onɨxɨ'dɨ'poyɨnɨrɨ re'roa'rɨnɨŋɨ'pɨrɨnɨ. Ŋwɨ' ikaxɨ' ea'nɨŋɨ'pimɨ a'ma' “Xɨxenɨ oxɨ'daneyɨ.” nɨyaiwiro ai' apimɨ wiai'kiarɨgɨ'a eŋagɨ na'nɨ pemɨxarɨŋɨ'rɨnɨ. E nerɨ ai' xegɨ' kwi'yɨ'pɨ a'ma'yo dɨŋɨ' nɨyɨmɨŋɨ'pɨ sɨxɨ' umi'moarɨŋɨ' eŋagɨ na'nɨ xwɨyɨ'a' sɨŋɨ' re'roa'rɨnɨŋɨ'pɨ na'nɨ wa'ɨ' nurɨmeipaxɨ' imo'nɨ'ɨ'rɨxɨnɨrɨ neaimɨxɨŋɨ'rɨnɨ.
47003007	Gorɨxo xegɨ' ŋwɨ' ikaxɨ'pɨ sɨ'ŋa' pia'ra'yo akɨreŋɨ' nɨperɨ nɨŋwɨra'rɨrɨ Isɨrerɨyo mɨnɨ wi'a'na' wɨ'a' xɨ'o pɨrɨpɨrɨ' nerɨ o'ki'mɨxarɨŋɨ'pɨ enɨ sɨŋa'nɨ wimo'nɨŋɨnigɨnɨ. Apɨ Mosesomɨ wɨ'a' wo'ki'mɨxa'na' oya' sɨ'mɨmaŋɨ' xwɨnɨ'a' eaŋɨnigɨnɨ. Xwɨnɨ'a' o eaŋɨ'pɨ awayinɨ awayinɨ neayɨpoa'a warɨŋagɨ ai' axi'na' sɨnɨ eŋɨ' tɨ'nɨ xwɨnɨ'a' eaarɨŋagɨ na'nɨ arɨ'owa sɨŋwɨ' mɨmɨŋɨ' winarɨŋagɨ na'nɨ sɨŋwɨ' mɨwɨnɨpaxɨ' imo'nagɨ'a'rɨnɨ. Ŋwɨ' ikaxɨ' ea'nɨŋɨ' apɨ, a'ma' pemɨxarɨŋɨ' imo'nɨŋɨ'pɨ ura'ra'na' Gorɨxoya' wɨ'a' pɨrɨpɨrɨ' nerɨ o'ki'mɨxarɨŋɨ'pɨ tɨ'nɨ enɨ sɨŋa'nɨ imo'nɨŋɨ' eŋagɨ na'nɨ
47003008	“Xwɨyɨ'a' sɨŋɨ' re re'roa'rɨnɨŋɨ' ‘Kwi'yɨ'pɨ a'mae'ne ananɨ nɨneaai'nɨrɨ dɨŋɨ' nɨyɨmɨŋɨ' tɨ'ŋwae'ne neaimɨxɨpaxɨ'rɨnɨ.’ rɨnɨŋɨ'pɨ ŋwɨ' ikaxɨ' ea'nɨŋɨ'pimɨ wia'rɨ' nɨmu'rorɨ wɨ'a' mo'ki'mɨxɨpaxɨ' imo'nɨnɨ.” rɨseaimo'narɨnɨ?
47003009	Xa'mɨ re'roa'rɨnɨŋɨ'pɨ —Apimɨ da'nɨ a'ma' anɨ'nɨpɨ'rɨ'a na'nɨ xwɨyɨ'a' mea'rɨnarɨgɨ'a'pɨrɨnɨ. Apɨ awiaxɨ' imo'nagɨ' aiwɨ sɨŋɨ' re'roa'rɨnɨŋɨ'pɨ —Apimɨ da'nɨ Gorɨxo “A'ma' we' ro'nɨgɨ'a'yɨ'rɨnɨ.” ra'rɨnɨ'a na'nɨ imo'nɨŋɨ'pɨrɨnɨ. Apɨ xa'mɨ re'roa'rɨnɨŋɨ'pimɨ sea'yɨ e nɨwimo'nɨrɨ aga awiaxɨ' imo'nɨnɨ.
47003010	Re rɨpaxɨ'rɨnɨ, “Xa'mɨ re'roa'rɨnɨŋɨ'pɨ awiaxɨ' aiwɨ sɨŋɨ' re'roa'rɨnɨŋɨ'pɨ sogwɨ'yo uyɨ'wɨ' mɨxa'ro'a'na' pea' unarɨŋɨ'pa pea' umɨxɨŋɨ' eŋagɨ na'nɨ rɨxa supɨki'na'rɨŋagɨ'nɨŋɨ' imo'nɨŋɨ'rɨnɨ.” rɨpaxɨ'rɨnɨ.
47003011	Ayɨ' rɨpɨ na'nɨ e rɨpaxɨ'rɨnɨ. Xwɨyɨ'a' xa'mɨ re'roa'rɨnɨŋɨ'pɨ —Apɨ opi'nagwɨ'a' neayɨpoa'a warɨŋɨ'pa'nɨŋɨ' imo'nɨŋɨ'pɨrɨnɨ. Apɨ awiaxɨ' imo'nagɨ' aiwɨ xwɨyɨ'a' sɨŋɨ' re'roa'rɨnɨŋɨ'pɨ —Apɨ yaxwɨ' mɨre'roa'rɨnɨ' anɨŋɨ' re'roa'rɨnɨŋɨ'pɨrɨnɨ. Apɨ awiaxɨ' nimo'nɨrɨ xa'mɨ imo'nɨŋɨ'pimɨ aga wia'rɨ' sea'yɨ e mu'ro'nɨŋɨ' eŋagɨ na'nɨ rarɨŋɨnɨ.
47003012	None “Xwɨyɨ'a' sɨŋɨ' re'roa'rɨnɨŋɨ'pɨ wi' neayɨpoa'a unɨ'a menɨnɨ.” nɨyaiwirane dɨŋɨ' sɨ'ŋa' neaea'nɨ'agɨ na'nɨ wa'ɨ' nɨrɨmerane'na' aya' igigɨ' bɨ me' rɨmearɨŋwa'rɨnɨ.
47003013	None Moseso yagɨ'pa wi' yarɨŋwa'onemanɨ. O re yagorɨnɨ. Xegɨ' sɨ'mɨmaŋɨ'yo da'nɨ xwɨnɨ'a' eaŋɨ'pɨ neayɨpoa'a warɨ'na' gɨ' Isɨrerɨyɨ' sɨŋwɨ' mɨnanɨpa oe'poyɨnɨrɨ sɨ'mɨmaŋɨ'yo rapɨrapɨ' axɨmɨ'o' bɨ tɨ'nɨ rɨtɨ' inagɨ'rɨnɨ.
47003014	E seararɨŋagɨ aiwɨ wigɨ' dɨŋɨ' wakɨsɨ' inagɨ'a'rɨnɨ. Ai sɨ'a' rɨyi tɨ'ŋɨ' e na'nɨ gi'nɨ gi'na' xwɨyɨ'a' xa'mɨ re'roa'rɨnɨŋɨ'pɨ ɨ'a' uroi'a'na' rapɨrapɨ' axɨmɨ'o' axɨ'pɨ tɨ'nɨ'nɨŋɨ' wigɨ' dɨŋɨ'yo sɨnɨ ɨkwarɨmoa'rɨnɨnɨ. Ayɨ' rɨpɨ na'nɨ wigɨ' dɨŋɨ'yo sɨnɨ ɨkwa'rɨmoa'rɨnɨnɨ. A'ma' Kiraiso tɨ'nɨ nawi'nɨ nika'rɨnɨrɨŋɨ'pimɨ da'nɨ rapɨrapɨ' axɨmɨ'o'pɨ Gorɨxo yi'pɨmoarɨŋɨ'rɨnɨ.
47003015	E nerɨ ai' gɨ' Isɨrerɨyɨ' gi'nɨ gi'na' eŋi'na' da'nɨ sɨ'a' rɨyi tɨ'ŋɨ' e na'nɨ ŋwɨ' ikaxɨ' Moseso eaŋɨ'pɨ ɨ'a' nɨrorɨ'na' rapɨrapɨ' axɨmɨ'o' bɨ sɨnɨ wigɨ' dɨŋɨ'yo ɨkwarɨmoa'rɨnɨnɨ.
47003016	Sɨnɨ wigɨ' dɨŋɨ'yo ɨkwarɨmoa'rɨnɨŋagɨ aiwɨ A'mɨna'o tɨ'a'mɨnɨ nɨkɨnɨmo'nɨrɨ dɨŋɨ' nɨwɨkwɨ'rorɨ'na'yɨ', rapɨrapɨ' wigɨ' dɨŋɨ'yo ɨkwarɨmoa'rɨnɨŋɨ'pɨ'nɨŋɨ' yi'pɨmo'narɨgɨ'a'rɨnɨ.
47003017	A'mɨna' tɨ'a'mɨnɨ kɨnɨmo'nɨpɨ'rɨ'o, ayɨ' Gorɨxoya' kwi'yɨ'pɨrɨnɨ. O xwɨyɨ'a' sɨŋɨ' nɨre'roa'rɨrɨ'na' kwi'yɨ' apɨ na'nɨ re'roa'rɨŋɨ'rɨnɨ. A'mɨna'oya' kwi'yɨ' apɨ a'ma' gɨyo nɨwai'nɨrɨ'na'yɨ', ayɨ' ŋwɨ' ikaxɨ' ea'nɨŋɨ'pimɨ da'nɨ a'xeŋwarɨ' minɨgɨ'a'yɨ' imo'nɨpaxɨ'rɨnɨ.
47003018	Ayɨna'nɨ A'mɨna'omɨ dɨŋɨ' wɨkwɨ'roarɨŋwa' nɨnenenɨ xɨ'o imo'nɨŋɨ'pɨ na'nɨ sɨwa'nɨŋɨ' nɨwinɨrane'na' negɨ' sɨ'mɨmaŋɨ' rɨtɨ' bɨ minɨŋagɨ na'nɨ wɨ'a' A'mɨna'o o'narɨŋɨ'pɨ negɨ' sɨ'mɨmaŋɨ'yo da'nɨ xwɨnɨ'a'nɨŋɨ' wea'mɨxarɨŋɨ'rɨnɨ. E nerɨ'na' nene wɨ'a' xɨ'o sea'yɨ e nimo'nɨrɨ o'narɨŋɨ'pɨ tɨ'nɨ xɨxenɨ imo'nanɨ'wa' na'nɨ wɨ'a' a'mɨ bɨ a'mɨ bɨ no'ga'nɨŋɨ' warɨŋwɨnɨ. A'mɨna'o ayɨ' kwi'yɨ'pɨrɨnɨ. Apimɨ da'nɨ xɨ'o imo'nɨŋɨ'pɨ'nɨŋɨ' nimo'ga warɨŋwɨnɨ.
47004001	Ayɨna'nɨ Gorɨxo wa' nɨneawianɨrɨŋɨ'pimɨ da'nɨ xɨ'o imo'nɨŋɨ'pɨ na'nɨ a'ma'yo sɨwa'nɨŋɨ' winɨ'wanɨgɨnɨrɨ nearɨ'pea'agɨ na'nɨ sɨnɨ anɨŋɨ' aya' rɨ'a' neawearɨnɨ.
47004002	E nerɨ ai' a'ma' aya' neainɨnɨgɨnɨrɨ i'nɨmɨ yarɨgɨ'a'pɨ wi' “Ananɨ oyaneyɨ.” rarɨŋwa'manɨ. Ina'yɨ'nɨŋɨ' nimo'nɨrɨ yapɨ' owiepɨsaneyɨnɨrɨ wi' yarɨŋwa'manɨ. Xwɨyɨ'a' Gorɨxoya'pɨ enɨ nɨrɨrane'na' nai'roayirɨ nerɨ rarɨŋwa'manɨ. Apɨ apɨ mepa nerane sa xwɨyɨ'a' nepaxɨŋɨ' imo'nɨŋɨ'pɨ sɨŋa'nɨ wɨ'a' ro'kiamoarɨŋagwɨ a'ma' e sɨŋwɨ' nɨneanɨro'na' “Awa apa'nɨ yarɨŋoɨ.” neaiaiwipɨ'rɨ'a na'nɨ Gorɨxoya' sɨŋwɨ' neanɨŋe da'nɨ e yarɨŋwa'rɨnɨ.
47004003	Xwɨyɨ'a' yayɨ' neainarɨŋɨ' none wa'ɨ' urarɨŋwa'pɨ rɨtɨ'nɨŋɨ' nɨwinɨrɨ'na'yɨ', sa a'ma' anɨ'nanɨro yarɨgɨ'a'yo rɨtɨ'nɨŋɨ' winarɨŋɨ'rɨnɨ.
47004004	Ayɨ' rɨpɨ na'nɨ rɨtɨ'nɨŋɨ' winarɨŋɨ'rɨnɨ. Xwɨyɨ'a' Kiraiso —O pi' pi' Gorɨxo imo'nɨŋɨ'pɨ tɨ'nɨ xɨxenɨ axɨ'pɨ imo'nɨŋorɨnɨ. Xwɨyɨ'a' o wa' nɨneawianɨrɨ sea'yɨ e imo'nɨŋɨ' neaiiŋɨ'pɨ wɨ'a' neao'ki'mɨxarɨŋɨ'rɨnɨ. Xwɨyɨ'a' yayɨ' neainarɨŋɨ' apɨ na'nɨpɨ a'ma' Kiraisomɨ dɨŋɨ' mɨwɨkwɨ'ro' anɨ'nanɨro na'nɨ yarɨgɨ'a'yo wɨ'a' mɨwo'ki'mɨxɨpa oenɨrɨ wigɨ' ŋwɨ'a' imo'nɨŋo —O, ayɨ' oborɨnɨ. O dɨŋɨ' pɨ'rɨpɨ'rɨ' wiŋɨ' eŋagɨ na'nɨ xwɨyɨ'a' apɨ rɨtɨ'nɨŋɨ' winarɨŋɨ'rɨnɨ.
47004005	None wa'ɨ' nurɨrane'na' newanɨŋone sea'yɨ e oimo'naneyɨnɨrɨ na'nɨ wa'ɨ' urarɨŋwa'manɨ. Jisasɨ Kiraiso na'nɨ “Negɨ' A'mɨna'orɨnɨ.” urɨrane none na'nɨ “Jisasomɨ xɨ'darɨŋwa' eŋagɨ na'nɨ segɨ' se'na'i'wane'nɨŋɨ' nimo'nɨrane omɨŋɨ' seaiiarɨŋwa'one imo'nɨŋwɨnɨ.” urɨrane yarɨŋwa'rɨnɨ.
47004006	Ayɨ' rɨpɨ na'nɨ e yarɨŋwa'rɨnɨ. Gorɨxo —O amɨpi' nɨ'nɨ iwamɨ'o' nimɨxɨrɨ'na' “Sɨ'a' yɨkia'rɨŋɨ'pɨ wɨ'a' oo'nɨnɨ.” rɨŋorɨnɨ. Rɨpɨ yarɨŋo, ayɨ' enɨ axorɨnɨ. O wa' nɨneawianɨrɨ sea'yɨ e neaiiŋɨ'pɨ —Apɨ Kiraisoya' sɨ'mɨmaŋɨ'yo da'nɨ xwɨnɨ'a'nɨŋɨ' neaea'mɨxarɨŋɨ'pɨrɨnɨ. Apɨ na'nɨ nɨjɨ'a' oimo'nɨ'poyɨnɨrɨ negɨ' dɨŋɨ'yo wɨ'a' neao'ki'mɨxɨŋɨ'rɨnɨ. E neaiiŋo, ayɨ' axo eŋagɨ na'nɨ rarɨŋɨnɨ.
47004007	Wa'ɨ' nurɨmei'ɨ'rɨxɨnɨrɨ nearɨ'peaŋɨ'pɨ, ayɨ' aya' tɨ'ŋɨ'pɨ'nɨŋɨ' imo'nɨŋɨ'pɨrɨnɨ. Apɨ tɨ'ŋwa'one eŋɨ' mea'nɨ' xwa'rɨ'a' sɨxɨ' xwɨ'a' tɨ'nɨ imɨxɨnɨŋɨ'nɨŋɨ' nimo'nɨrane samɨŋɨ' imo'nɨŋwa'onerɨnɨ. A'ma' arɨ'a' nɨneairo'na' re yaiwipɨ'rɨ na'nɨ e imo'nɨŋwa'onerɨnɨ, “Eŋɨ' ea'nɨŋɨ' sea'yɨ e imo'nɨŋɨ' xwɨyɨ'a' yayɨ' neainarɨŋɨ'pimɨ da'nɨ neai'mea'ɨ'pɨ wa'ɨ' rɨmearɨgɨ'a'waya'manɨ. Sa Gorɨxoya'rɨnɨ.” yaiwipɨ'rɨ na'nɨ samɨŋɨ' e imo'nɨŋwa'onerɨnɨ.
47004008	Xeanɨŋɨ' xɨxegɨ'nɨ neaika'rarɨŋagɨ aiwɨ sumi'nɨŋɨ' imo'nɨŋwa'onemanɨ. Wai'na' neai'mea'ɨ'pɨ na'nɨ ududɨ' neainarɨŋagɨ aiwɨ negɨ' dɨŋɨ' anɨŋɨ' nɨyoa'mɨga mɨneauŋonerɨnɨ.
47004009	A'ma' wi' mɨxɨ' neaxɨ'dowa'rɨ'agɨ'a aiwɨ Gorɨxo wi' neaiepɨsamoarɨŋonemanɨ. Iwaŋɨ' nɨneaearɨ neatɨ'agɨ'a aiwɨ anɨŋɨ' eanɨramorɨ wearɨŋwa'onemanɨ.
47004010	I'ni'na' wa'ɨ' nɨrɨmerane'na' rɨpɨ nɨyaiwirane yarɨŋwa'onerɨnɨ, “Negɨ' Jisasomɨ pɨkigɨ'a'pa none enɨ nɨneapɨkirɨ'na'yɨ', ananɨrɨnɨ.” nɨyaiwirane yarɨŋwa'onerɨnɨ. A'ma'yɨ' none e yarɨŋagwɨ sɨŋwɨ' nɨneanɨro'na' “Jisaso nɨperɨ aiwɨ a'mɨ sɨŋɨ' nimo'nɨrɨ ŋweaŋagɨ na'nɨ rɨ'a yarɨŋoɨ?” yaiwipɨ'rɨ na'nɨ apɨ e yarɨŋwa'onerɨnɨ.
47004011	I'ni'na' xwɨ'a' tɨ'yo amɨ gɨmɨ nemerane'na' Jisasomɨ xɨ'darɨŋwa'one eŋagɨ na'nɨ yoɨ' mayɨ' nimo'nɨrane emearɨŋwa'rɨnɨ. A'ma'yɨ' wara' pepaxɨ' tɨ'ŋɨ' imo'nɨŋwa'one yoɨ' mayɨ' nimo'nɨrɨ yarɨŋagwɨ nɨneanɨro'na' “Jisaso a'mɨ sɨŋɨ' nimo'nɨrɨ aŋɨ'namɨ ŋweaŋagɨ na'nɨ rɨ'a yarɨŋoɨ?” yaiwipɨ'rɨ na'nɨ e nimo'nɨrɨ emearɨŋwa'rɨnɨ.
47004012	Ayɨna'nɨ rɨpɨ rɨpaxɨ'rɨnɨ, “None wa'ɨ' nɨrɨmerane'na' nɨneaxeanɨpaxɨ' imo'nɨŋwa'onerɨnɨ. E nerɨ ai' e imo'nɨŋwa'pimɨ da'nɨ seyɨ'ne' rɨxa dɨŋɨ' nɨyɨmɨŋɨ' tɨ'gɨ'a'yɨ'ne' imo'nɨŋoɨ.” rɨpaxɨ'rɨnɨ.
47004013	A'ma' wo, Bɨkwɨ'yo da'nɨ “Nionɨ Gorɨxomɨ dɨŋɨ' nɨwɨkwɨ'rorɨ na'nɨ a'ma'yo urɨŋanigɨnɨ.” rɨnɨŋo dɨŋɨ' wɨkwɨ'roagɨ'pa none enɨ axɨ'pɨ e wɨkwɨ'roarɨŋwa'onerɨnɨ. Ayɨna'nɨ Jisasomɨ dɨŋɨ' nɨwɨkwɨ'rorane na'nɨ xwɨyɨ'a' yayɨ' neainarɨŋɨ'pɨ a'ma'yo wa'ɨ' urarɨŋwa'rɨnɨ.
47004014	Nɨjɨ'a' re imo'nɨŋagwɨ na'nɨ wa'ɨ' urarɨŋwa'rɨnɨ. A'mɨna' Jisaso xwa'rɨpa'yo da'nɨ owia'pɨ'nɨmeanɨrɨ sɨŋɨ' wimɨxɨŋo none enɨ xɨ'omɨ sɨŋɨ' wimɨxɨŋɨ'pa axɨ'pɨ sɨŋɨ' nɨneaimɨxɨrɨ seyɨ'ne' tɨ'nɨ nawi'nɨ gwiaumɨ' nɨneairɨ Jisaso tɨ'ŋɨ' e neawa'rɨnɨ'a'rɨnɨ. Nɨjɨ'a' e imo'nɨŋagwɨ na'nɨ wa'ɨ' urarɨŋwa'rɨnɨ.
47004015	Ayɨ' seyɨ'ne' naŋɨ' oseaiianeyɨnɨrɨ na'nɨ yoɨ' mayɨ' imo'nɨrane neaxeanɨpaxɨ' imo'nɨrane yarɨŋwa'rɨnɨ. A'ma' Gorɨxoya' xɨ'o wa' nɨwianɨrɨŋɨ'pimɨ da'nɨ saya' nimo'ga nuro'na' ayɨ' omɨ yayɨ' aya' wi' nɨwie'ra warɨgɨ'a'pimɨ da'nɨ “Gorɨxo sea'yɨ e imo'nɨŋorɨ'anɨ?” wiaiwipaxɨ' imo'nɨ'wɨnɨgɨnɨrɨ yoɨ' mayɨ' imo'nɨrane neaxeanɨpaxɨ' imo'nɨrane yarɨŋwa'rɨnɨ.
47004016	None apɨ na'nɨ dɨŋɨ' nɨmorane na'nɨ Kiraiso na'nɨ wa'ɨ' uranɨ na'nɨ sɨnɨ aya' rɨ'a' neawearɨnɨ. Negɨ' wara'pɨ xeanɨŋɨ' neai'meaarɨŋɨ'pimɨ da'nɨ rɨxa sɨpi' nimo'ga warɨŋagɨ ai' dɨŋɨ'pɨnɨ sɨ'a' ayɨ' ayo sɨŋɨ' bɨ sɨxɨ' i'narɨŋɨ'rɨnɨ.
47004017	Ayɨ' rɨpɨ na'nɨ sɨ'a' ayɨ' ayo negɨ' dɨŋɨ'pɨ sɨŋɨ' bɨ sɨxɨ' i'narɨŋɨ'rɨnɨ. Xeanɨŋɨ' agwɨ ri'na' neai'mea'ɨ'pimɨ xwa'ma'mɨ' nɨwie'ra u'wa'yɨ' na'nɨ Gorɨxo yea'yɨ' nɨneayimɨxemearɨ'na' sea'yɨ e imo'nɨŋɨ'pɨ neaiinɨ'a'rɨnɨ. Apɨ na'nɨ dɨŋɨ' nɨmorane'na' “Xeanɨŋɨ' none neai'meaarɨŋɨ'pɨ axi'na' na' bɨnɨ'nɨŋɨ' neai'mearɨ onɨmia'pia'nɨŋɨ' neai'mearɨ yarɨŋɨ'rɨ'anɨ?” nɨyaiwirane peayɨ' wianarɨŋwa'rɨnɨ. “Sa sɨpi' agwɨ ri'na' neai'meaarɨŋɨ'pɨ na'nɨ dɨŋɨ' arɨ'a' ikeamopaxɨ'pɨ tɨ'nɨ xɨxenɨ Gorɨxo naŋɨ' neaiinɨ'a'manɨ. A'mɨ wia'rɨ' imo'nɨŋɨ' bɨ tɨ'nɨ neaiinɨ'a'rɨnɨ.” yaiwiarɨŋwa'rɨnɨ.
47004018	Ayɨ' sɨpi' agwɨ ri'na' neai'meaarɨŋɨ'pɨ —Apɨ sɨŋwɨ' tɨ'nɨ sɨŋwɨ' wɨnɨpaxɨ' imo'nɨŋɨ'pɨrɨnɨ. Apimɨ sɨŋwɨ' nɨwɨnɨrane'na' e yaiwiarɨŋwa'manɨ. Amɨpi' rɨ'wɨ'yo Gorɨxo yea'yɨ' nɨneayimɨxemearɨ'na' neai'meanɨ'a'pɨ —Apɨ agwɨ nene sɨŋwɨ' tɨ'nɨ sɨŋwɨ' wɨnɨpaxɨ' mimo'nɨŋɨ'pɨrɨnɨ. Apɨ sɨ'mɨmaŋɨ' e nɨtɨnɨrɨ'na' e yaiwiarɨŋwa'rɨnɨ. Ayɨ' rɨpɨ na'nɨ rarɨŋɨnɨ. Sɨŋwɨ' tɨ'nɨ agwɨ ri'na' wɨnarɨŋwa'pɨ anɨŋɨ' marɨ'a'ɨ bɨ onɨmia'pɨ imo'nɨnɨ'a'rɨnɨ. E nerɨ ai' agwɨ ri'na' sɨŋwɨ' tɨ'nɨ mɨwɨnarɨŋwa'pɨ i'ni'na' anɨŋɨ' imo'nɨnɨ'a' eŋagɨ na'nɨ rarɨŋɨnɨ.
47005001	Nene nɨjɨ'a' re imo'nɨŋagwɨ na'nɨ rɨ'wɨ'yo neai'meanɨ'a'pɨ sɨ'mɨmaŋɨ' e tɨnɨŋwɨnɨ. Xwɨ'a' tɨ'yo nɨŋwearane'na' senɨ'a' aŋɨ'yo ŋweaarɨŋwa'pɨ —Ayɨ' negɨ' wara'pɨ na'nɨ rarɨŋɨnɨ. Nɨperane negɨ' wara'pɨ rɨxa nɨpɨneamioarɨ'nɨŋɨ' nerɨ'na' negɨ' dɨŋɨ'pɨ sɨxɨ' i'nanɨ'wa' na'nɨ aŋɨ' Gorɨxo neaimɨxɨyiŋɨ' wiwa'nɨŋɨ' imo'nɨnɨ. Wara' apɨ a'ma' imɨxɨgɨ'a'manɨ. Gorɨxo imɨxɨŋɨ' eaŋagɨ na'nɨ aŋɨ'namɨ i'ni'na' anɨŋɨ' minɨ' imo'nɨnɨ'a'pɨrɨnɨ.
47005002	Wara' agwɨ ri'na' negɨ' dɨŋɨ'pɨ sɨxɨ' i'nɨŋwa'pimɨ sɨnɨ sɨxɨ' ni'nɨrane xwɨ'a' tɨ'yo nɨŋwearane'na' wara' sɨŋɨ' aŋɨ'namɨ imo'nɨŋɨ' negɨ' dɨŋɨ'pɨ sɨxɨ' wi'nanɨ'wa'pimɨ owi'naneyɨnɨrɨ na'nɨ yeyɨ'nɨŋɨ' nɨrɨrane ŋweaŋwɨnɨ.
47005003	Wara' sɨŋɨ'pimɨ negɨ' dɨŋɨ'pɨ sɨxɨ' nɨwi'nɨrane'na' wara' mayɨ' nimo'nɨrane dɨŋɨ'pɨnɨ mɨŋweapa yanɨ'wa' eŋagɨ na'nɨ apimɨ sɨxɨ' owi'naneyɨnɨrɨ yeyɨ'nɨŋɨ' rarɨŋwa'rɨnɨ.
47005004	Wara' agwɨ dɨŋɨ' sɨxɨ' i'nɨŋwa'pimɨ sɨnɨ ni'nɨrane'na' wara' saŋɨ' neaunarɨŋagɨ na'nɨ yeyɨ'nɨŋɨ' rarɨŋwa'rɨnɨ. Dɨŋɨ'pɨnɨ nimo'nɨrɨ oŋweaaneyɨnɨrɨ mɨrarɨŋwɨnɨ. Ayɨ' wara' nɨyɨmɨŋɨ' imo'nɨŋɨ'pɨ nɨpepaxɨ' imo'nɨŋɨ'pimɨ rɨtɨ' enɨ'a na'nɨ wara' aŋɨ'namɨ imo'nɨŋɨ'pimɨ sɨxɨ' nɨwi'nɨrane oŋweaaneyɨnɨrɨ yeyɨ'nɨŋɨ' rarɨŋwa'rɨnɨ.
47005005	Wara' sɨŋɨ'pimɨ sɨxɨ' wi'nanɨ'wa' na'nɨ neaipɨmoŋo, ayɨ' Gorɨxorɨnɨ. O “Wara' sɨŋɨ'pimɨ sɨxɨ' wi'nanɨ'wa' na'nɨ rɨxa neaipɨmoa'riŋenerɨ'anɨ?” oyaiwi'poyɨnɨrɨ xegɨ' kwi'yɨ'pɨ nɨneaiapɨrɨ ikɨyiŋɨ'nɨŋɨ' neaia'rɨŋɨ'rɨnɨ.
47005006	Ayɨna'nɨ pi' pi' xeanɨŋɨ' neai'meaarɨŋagɨ aiwɨ dɨŋɨ' e nɨmorɨŋɨ'pimɨ da'nɨ dɨŋɨ' sɨxɨ' ni'ga warɨŋwa'rɨnɨ. Nene nɨjɨ'a'rɨnɨ. Sɨnɨ wara' xwɨ'a' tɨ'yo nɨŋwearɨ'na' imo'nɨŋwa'pimɨ sɨxɨ' ni'nɨrane'na' A'mɨna'o tɨ'ŋɨ' e mɨŋweaŋwɨnɨ.
47005007	Omɨ negɨ' sɨŋwɨ' tɨ' tɨ'nɨ sɨŋwɨ' nɨwɨnɨrɨŋɨ'pimɨ da'nɨ bɨ eŋɨ' sɨxɨ' ni'nɨrane me' sa dɨŋɨ' nɨwɨkwɨ'rorɨŋɨ'pimɨ da'nɨ eŋɨ' sɨxɨ' ni'nɨrane yarɨŋagwɨ na'nɨ rarɨŋɨnɨ.
47005008	“Sɨnɨ wara' urɨ' epaxɨ' imo'nɨŋɨ' rɨpimɨ dɨŋɨ' sɨxɨ' nɨwi'nɨrane wa'ɨ' ranɨ'wa' na'nɨ dɨŋɨ' sɨxɨ' i'nɨŋwɨnɨ.” nɨsearɨrɨ ai' negɨ' dɨŋɨ'pɨ wara' rɨpimɨ da'nɨ nɨyoa'mɨga nurɨ A'mɨna'o tɨ'ŋɨ' e oŋweanɨrɨ aga neaimo'narɨŋɨ'rɨnɨ.
47005009	Ayɨna'nɨ xɨ'o tɨ'ŋɨ' e ŋweaanɨ'wa'i'na'ranɨ, sɨnɨ xɨ'o tɨ'nɨ mɨŋwea' xwɨ'a' tɨ'yo nɨŋwearane'na'ranɨ, “E e'wanɨgɨnɨ.” yaiwiarɨŋwa'pɨ, ayɨ' rɨpɨrɨnɨ, “Xɨ'o yayɨ' winɨpaxɨ' imo'nɨŋɨ'pɨnɨ e'wanɨgɨnɨ.”
47005010	Ayɨ' rɨpɨ na'nɨ e yaiwiarɨŋwa'rɨnɨ. Kiraiso a'ma' nɨyonɨ sɨŋwɨ' mi' o'mo'mɨxɨmɨ' nerɨ'na' nɨnenenɨ enɨ sɨŋwɨ' mi' o'mo'mɨxɨmɨ' neainɨ'a' eŋagɨ na'nɨ xɨ'oya' sɨ'mɨmaŋɨ' tɨ'ŋɨ' e da'nɨ e'ɨ' roanɨ'wa'rɨnɨ. Xwɨ'a' tɨ'yo nɨŋwearɨ'na' winɨ wine naŋɨ' imo'nɨŋɨ'pɨranɨ, sɨpi' imo'nɨŋɨ'pɨranɨ, eŋwa'pɨ tɨ'nɨ xɨxenɨ pɨrɨ' neamamonɨ'a' eŋagɨ na'nɨ sɨnɨ xwɨ'a' tɨ'yo nɨŋwearane'na' “Xɨ'o yayɨ' winɨpaxɨ'pɨ e'wanɨgɨnɨ.” yaiwiarɨŋwa'rɨnɨ.
47005011	Nene “A'mɨna' Jisaso sɨŋwɨ' mi' o'mo'mɨxɨmɨ' neainɨ'a'rɨnɨ.” nɨyaiwirɨ nɨjɨ'a' e nimo'nɨrane na'nɨ wa'yɨ' neainarɨŋɨ'rɨnɨ. Ayɨna'nɨ a'ma' nɨkɨnɨmo'nɨro omɨ dɨŋɨ' owɨkwɨ'ro'poyɨnɨrɨ wa'ɨ' nurɨmerane'na' pi'ra'nɨŋɨ' arɨ'a'yo nure'mo'a warɨŋwa'rɨnɨ. Gorɨxoya' sɨŋwɨ'yo da'nɨ rɨxa sɨŋa'nɨ piaumɨmɨ' inɨŋagwɨ na'nɨ o none yarɨŋwa' nɨpɨnɨ na'nɨ xɨxenɨ nɨjɨ'a' imo'nɨnɨ. Seyɨ'ne' enɨ none na'nɨ dɨŋɨ' nɨmoro'na' re oneaiaiwi'poyɨnɨrɨ dɨŋɨ' wikwɨ'moŋwɨnɨ, “Porowa dɨŋɨ' i'nɨmɨ nɨkwɨ'ro'nɨma'na' mɨyarɨgɨ'a'rɨnɨ. Wigɨ' yarɨgɨ'a'pɨ wi' i'nɨmɨ mimo'nɨ' nɨpɨnɨ sɨŋa'nɨ piaumɨmɨ' rɨ'a inɨnɨ?” oneaiaiwi'poyɨnɨrɨ dɨŋɨ' wikwɨ'moŋwɨnɨ.
47005012	None e searɨ'agwɨ na'nɨ “Porowa rɨxa apɨ mimo'nɨgɨ'a'wa eŋagɨ na'nɨ a'mɨ weyɨ' mearɨnarɨŋoɨ.” rɨseaimo'narɨnɨ? Oweoɨ, wi' e mɨyarɨŋwɨnɨ. Sa seyɨ'ne' none yarɨŋwa'pɨ na'nɨ rɨxa nɨjɨ'a' xɨxenɨ nimo'nɨma'na' rɨpɨ oe'poyɨnɨrɨ seararɨŋwɨnɨ. Seyɨ'ne' a'ma' wi' tɨ'nɨ —A'ma' sɨŋwɨ' manɨgɨ'e da'nɨ yarɨgɨ'a'pɨ na'nɨ dɨŋɨ' mamo' sa a'ma' sɨŋwɨ' anɨgɨ'e da'nɨnɨ yarɨgɨ'a'pɨ na'nɨ “Naŋɨ' imo'nɨgɨ'a'yɨ'rɨnɨ.” moarɨgɨ'a'yɨ'rɨnɨ. Seyɨ'ne' a'ma' dɨŋɨ' e moarɨgɨ'a'yɨ' tɨ'nɨ xwɨyɨ'a' nɨrɨnɨro'na' none mɨxɨ' nɨneameakɨ'nɨro wa none na'nɨ xeŋwɨ' rarɨgɨ'a'pɨ oyaŋi'poyɨnɨrɨ seararɨŋwɨnɨ.
47005013	A'ma' wi' “Porowa majɨmajɨ'a' nika'rɨnɨro yarɨgɨ'a'warɨnɨ.” rarɨgɨ'a'pɨ “Ayɨ' neparɨnɨ.” nɨseaimo'nɨrɨ'na'yɨ', re yaiwi'ɨ'rɨxɨnɨ, “Sa Gorɨxomɨ oxɨ'daneyɨnɨrɨ nero na'nɨ e rɨ'a imo'nɨŋoɨ?” yaiwi'ɨ'rɨxɨnɨ. “Porowa dɨŋɨ' pi'ra'nɨŋɨ' ɨ'a' nɨxɨrɨma'na' yarɨŋoɨ.” nɨseaimo'nɨrɨ'na'yɨ', “Awa nene arɨra' neaipɨ'rɨ'a na'nɨ e rɨ'a imo'nɨŋoɨ?” yaiwi'ɨ'rɨxɨnɨ.
47005014	Pi'pɨ na'nɨ dɨŋɨ' nɨmorɨŋɨ'pimɨ da'nɨ nɨpɨ'rea'nɨrɨ yarɨŋwa'manɨ. Kiraiso wa' nɨneawianɨrɨ neaiiŋɨ'pɨ na'nɨnɨ dɨŋɨ' nɨmorɨŋɨ'pimɨ da'nɨ nɨpɨ'rea'nɨrɨ xa'mɨ sɨpi' ne'ra wagwa'pɨ pɨ'nɨ nɨwia'rɨrɨ yarɨŋwa'rɨnɨ. O nɨperɨ'na' a'ma' nɨ'nɨ na'nɨ wayɨ'a' peŋɨ' eŋagɨ na'nɨ dɨŋɨ' re yaiwia'rɨŋwɨnɨ, “Apimɨ da'nɨ a'ma' nɨ'nɨ nɨperɨ'nɨŋɨ' rɨ'a egɨ'awixɨnɨ?” yaiwia'rɨŋwɨnɨ.
47005015	Ayɨ' a'ma' dɨŋɨ' nɨyɨmɨŋɨ'pɨ tɨ'gɨ'a'yɨ' wiwanɨŋɨ'yɨ' na'nɨnɨ dɨŋɨ' nɨmo'nɨro nɨmenɨro me' arɨra' winɨ'a na'nɨ nɨpe'ma'na' a'mɨ wia'pɨ'nɨmeaŋo xɨ'o na'nɨnɨ dɨŋɨ' nɨmoro e'ɨ'rɨxɨnɨrɨ a'ma' nɨ'nɨ na'nɨ wayɨ'a' peŋɨnigɨnɨ.
47005016	Ayɨna'nɨ Jisasomɨ dɨŋɨ' wɨkwɨ'roŋwa' ri'na' da'nɨ a'ma' womɨ sɨŋwɨ' mi' nɨwo'mɨxɨrane “E imo'nɨŋorɨ'anɨ?” nɨwiaiwirɨ'na' wara'ri'mɨnɨ sɨŋwɨ' nɨwɨnɨrane mi' wo'mɨxarɨŋwa'manɨ. Ayɨ' neparɨnɨ. Xa'mɨ none Kiraisomɨ sɨŋwɨ' mi' nɨwo'mɨxɨrane'na' wara'ri'mɨnɨ sɨŋwɨ' nɨwɨnɨrane “Nɨpɨkwɨnɨ meŋorɨnɨ.” nɨwiaiwirane ai' agwɨ sɨnɨ wi' e sɨŋwɨ' mi' nɨwo'mɨxɨrane yaiwiarɨŋwa'manɨ.
47005017	A'ma' go go Kiraiso tɨ'nɨ nawi'nɨ nika'rɨnɨrɨ'na' a'ma' sɨŋɨ' wo'nɨŋɨ' imo'nɨnɨŋoɨ. Ai, e nimo'nɨrɨ'na' sɨpi' xa'mɨ imo'nagɨ'pɨ rɨxa nanɨ'nɨrɨ sɨŋɨ' bɨ imo'nɨnɨŋoɨ.
47005018	A'ma' sɨŋɨ' imo'nɨŋwa'pɨ na'nɨ mɨ'kɨ' ikiŋo, ayɨ' Gorɨxorɨnɨ. O Kiraiso neaiiŋɨ'pimɨ da'nɨ nɨyopɨya'rɨma'na' xɨ'omɨ sɨ'mɨ' tɨ'nɨ wiarɨŋwae'ne a'mɨ a'ma' xɨ'oya' imo'nanɨ na'nɨ neaimɨxɨŋɨ'rɨnɨ. E nerɨ none enɨ a'ma'yo a'waŋɨ' re urɨmeaanɨ'wa' na'nɨ, “A'ma' sɨnɨ xɨ'omɨ sɨ'mɨ' tɨ'nɨ wiarɨgɨ'a'yɨ'ne' a'mɨ a'ma' xɨ'oya' imo'nɨpɨ'rɨ na'nɨ rɨxa seaimɨxɨŋɨ'rɨnɨ.” A'waŋɨ' e urɨmeaanɨ'wa' na'nɨ nearɨ'peaŋɨ'rɨnɨ.
47005019	Nionɨ seararɨŋa'pɨ, ayɨ' rɨpɨrɨnɨ. Gorɨxo xegɨ' xewaxo Kiraiso neaiiŋɨ'pimɨ da'nɨ a'ma' nɨ'nɨ a'mɨ xɨ'o tɨ'nɨ nawi'nɨ imo'nɨ'ɨ'rɨxɨnɨrɨ neaiimɨnɨrɨ yarɨnɨ. Nene wiai'kiŋwa'pɨ sɨnɨ dɨŋɨ' ɨ'a' mɨxɨrɨ' rɨxa yokwarɨmɨ' nɨneaiirɨ na'nɨ pea' monɨ. Apɨ nerɨ none enɨ wa'ɨ' nurɨmerane'na' xwɨyɨ'a' re rɨnɨŋɨ'pɨ, “Gorɨxo rɨxa neaiiŋɨ'pimɨ da'nɨ a'mɨ xɨ'o tɨ'nɨ nawi'nɨ imo'nɨpaxɨ'rɨnɨ.” rɨnɨŋɨ'pɨ urɨ'ɨ'rɨxɨnɨrɨ nearɨ'peaŋɨ'rɨnɨ.
47005020	Ayɨna'nɨ none xwɨyɨ'a' Kiraiso yaŋɨ' neaiapowa'rɨŋɨ'pɨ wurɨyarɨŋwa'onerɨnɨ. Noneya' maŋɨ'yo da'nɨ urarɨ'na' Gorɨxo xewanɨŋo eɨnɨ'nɨŋɨ' urarɨŋɨ'rɨnɨ. A'ma'yo Kiraiso na'nɨ rɨxɨŋɨ' re wurɨyarɨŋwa'rɨnɨ, “Gorɨxomɨ sɨ'mɨ' tɨ'nɨ wiarɨgɨ'a'yɨ'ne' a'ma' xɨ'o tɨ'nɨ ananɨ gwiaumɨ' inanɨ na'nɨ xe oneaimɨxɨnɨrɨ sɨŋwɨ' wɨnɨ'poyɨ.” wurɨyarɨŋwa'rɨnɨ.
47005021	Ayɨ' rɨpɨ na'nɨ e wurɨyarɨŋwa'rɨnɨ. O ɨ'wɨ' bɨ meŋo ai' Gorɨxo none o tɨ'nɨ nika'rɨnɨŋɨ'pimɨ da'nɨ a'ma' xɨ'o “We' ro'nɨgɨ'a'yɨ'rɨnɨ.” ra'rɨnɨ'a'yɨ' imo'nɨ'ɨ'rɨxɨnɨrɨ omɨ negɨ' ɨ'wɨ' yarɨŋwa'pɨ nɨŋwɨra'rɨrɨ ɨ'wɨ' yarɨŋɨ' wo'nɨŋɨ' nɨwimɨxɨrɨ xe opɨki'poyɨnɨrɨ sɨŋwɨ' wɨnɨŋɨnigɨnɨ.
47006001	A'ma' xɨ'o tɨ'nɨ nawi'nɨ gwiaumɨ' inɨpɨ'rɨ na'nɨ o tɨ'nɨ nawi'nɨ yarɨŋwa'one eŋagwɨ na'nɨ eŋɨ' rɨre'mɨxɨ' nɨseairɨrɨ rɨpɨ osearaneyɨ, “Gorɨxo wa' seawianɨŋɨ'yɨ'ne' xe surɨ'ma' oneai'meanɨrɨ mepanɨ.” osearaneyɨ.
47006002	Ayɨ' Bɨkwɨ'yo rɨpɨ nɨrɨnɨrɨ ea'nɨŋagɨ na'nɨ seararɨŋwɨnɨ, “Gorɨxonɨ rɨxɨŋɨ' seyɨ'ne' nɨrarɨgɨ'a'pɨ arɨ'a' seaipaxi'na' rɨxa arɨ'a' seaiŋanigɨnɨ. Sɨ'a' a'ma'yɨ'ne' yea'yɨ' seayimɨxemea'mɨ'a na'nɨ imo'na'na' rɨxa arɨra' seaiŋanigɨnɨ.” Apɨ Bɨkwɨ'yo nɨrɨnɨrɨ ea'nɨŋagɨ na'nɨ pi'ra'nɨŋɨ' arɨ'a' o'kiarɨ' nɨmo'nɨ'poyɨ. Gorɨxo arɨ'a' neaipaxi'na', ayɨ' ri'na'rɨnɨ. Sɨ'a' o yea'yɨ' neayimɨxemeanɨ'a na'nɨ imo'nɨŋɨ'yi, ayɨ' rɨyirɨnɨ. Ayɨna'nɨ “Gorɨxo wa' nɨneawianɨrɨ neaiiŋɨ'pɨ xe surɨ'ma' oneai'meanɨrɨ mepanɨ.” seararɨŋwɨnɨ.
47006003	Wa'ɨ' wurɨmeiarɨŋwa'one nemerane'na' negɨ' yarɨŋwa'pɨ na'nɨ xwɨyɨ'a' mɨneamearɨpaxɨ' oimo'naneyɨnɨrɨ a'ma' none yarɨŋagwɨ sɨŋwɨ' nɨneanɨro'na' o'rea'mioapaxɨ' imo'nɨŋɨ'pɨ bɨ yarɨŋagwɨ sɨŋwɨ' mɨneanɨpa oe'poyɨnɨrɨ anɨŋɨ' minɨ' yarɨŋwa'rɨnɨ.
47006004	Pi' pi' nerane'na' “A'ma' awa Gorɨxomɨ xɨna'i'wa'nɨŋɨ' nimo'nɨro pi'ra'nɨŋɨ' omɨŋɨ' wiiarɨgɨ'a'warɨ'anɨ?” oneaiaiwi'poyɨnɨrɨ yarɨŋwa'rɨnɨ. E nerane'na' pi' pi' xeanɨŋɨ' neai'mea'ɨ'pɨ xwa'ma'mɨ' wirane anɨŋɨ' neainɨpaxɨ' imo'nɨŋɨ' neai'meaarɨŋɨ'pɨ xwa'ma'mɨ' wirane dɨŋɨ' rɨ'a' neawepaxɨ' imo'nɨŋɨ'pɨ xwa'ma'mɨ' wirane yarɨŋwa'rɨnɨ.
47006005	Iwaŋɨ' neame'pearɨ'na'ranɨ, gwɨ' aŋɨ'yo neaŋwɨra'rarɨ'na'ranɨ, sɨpi' owika'rɨ'poyɨnɨrɨ sɨ'mɨ'ra'xwɨro' yarɨgɨ'a'yɨ' ɨkwɨkwierɨ' ninɨro neaiarɨ'na'ranɨ, xwa'ma'mɨ' wiarɨŋwa'rɨnɨ. Omɨŋɨ' anɨŋɨ' minɨ' okɨŋɨ' tɨ'nɨ erane eŋwa'onerɨnɨ. Si rorane agwɨ'nɨ erane eŋwa'onerɨnɨ.
47006006	None na'nɨ “Awa Gorɨxomɨ xɨna'i'wa'nɨŋɨ' nimo'nɨro pi'ra'nɨŋɨ' omɨŋɨ' yarɨgɨ'a'warɨ'anɨ?” oneaiaiwi'poyɨnɨrɨ rɨpɨ enɨ yarɨŋwa'rɨnɨ. I'kwɨra'ɨ'na'nɨŋɨ' nimo'nɨrɨ erane nepaxɨŋɨ'pɨ na'nɨ nɨjɨ'a' imo'nɨrane sanɨŋɨ' imo'nɨrane wa' nɨwumɨxɨrane arɨra' wirane Gorɨxoya' kwi'yɨ' neaai'nɨ'ɨ'pimɨ da'nɨ erane mimo'nɨ' imo'nɨŋɨ'pɨ mɨwi'wapɨyi' a'ma'yo nepa dɨŋɨ' sɨpi' nɨwirane erane
47006007	xwɨyɨ'a' nepaxɨŋɨ' imo'nɨŋɨ'pɨ yaŋɨ' urɨrane eŋɨ' ea'nɨŋɨ' Gorɨxo neaimɨxɨ'ɨ'pimɨ da'nɨ erane yarɨŋwa'rɨnɨ. A'ma' mɨxɨ' na'nɨ imo'nɨŋɨ'pɨ ɨ'a' xɨrarɨgɨ'a'pa none nemerane'na' we' ro'nɨŋɨ' yarɨŋwa'pɨ wɨ'a' tɨnanɨ'wa' na'nɨ we' onamɨŋu' tɨ'nɨ ɨ'a' xɨrɨrane xɨxe mɨxɨ' wianɨ'wa' na'nɨ we' na'u' tɨ'nɨ ɨ'a' xɨrɨrane yarɨŋwa'onerɨnɨ.
47006008	Wi' yayɨ' neamero wi' paimamɨ' neairo neaiarɨgɨ'onerɨnɨ. Wi' none na'nɨ repɨyɨ' nɨwiro'na' “Sɨpi' yarɨgɨ'a'warɨnɨ.” urɨro wi' “Naŋɨ' yarɨgɨ'a'warɨnɨ.” urɨro yarɨgɨ'onerɨnɨ. Nepa'nɨ yarɨŋwa'one aiwɨ wi' “Yapɨ' neaiepɨsarɨgɨ'a'warɨ'anɨ?” neaiaiwiarɨgɨ'a'rɨnɨ.
47006009	None na'nɨ wi' “Porowa gowarɨ'anɨ? ‘Awa na'nɨ a'ma' obaxɨ' nɨjɨ'a' imo'nɨŋoɨ.’ rɨseaimo'narɨnɨ?” rarɨŋagɨ'a ai' a'ma' obaxɨ' none na'nɨ nepa nɨjɨ'a' imo'nɨŋoɨ. None amɨ amɨ nemerane'na' yoɨ' mayɨ' nimo'nɨrane ai' sɨnɨ ŋweaŋwɨnɨ. Sɨyikɨ' neaeaarɨgɨ'one imo'nɨŋagwɨ aiwɨ sɨnɨ wi' mɨneapɨkigɨ'onerɨnɨ.
47006010	I'kɨ'nɨŋɨ' sɨpi' neaiarɨŋagɨ aiwɨ i'ni'na' dɨŋɨ' niɨ'a' neainarɨŋɨ'rɨnɨ. “Awa amɨpi' na'nɨ dɨ'wɨ' ikeamo'nɨgɨ'a'warɨ'anɨ?” neaiaiwiarɨŋagɨ'a ai' none xwɨyɨ'a' yayɨ' neainarɨŋɨ'pɨ wa'ɨ' urarɨ'na' a'ma' obaxɨ' arɨ'a' neairɨŋɨ'pimɨ da'nɨ Kiraiso tɨ'nɨ nawi'nɨ nika'rɨnɨro na'nɨ amɨpi' mɨmu'ro'nɨgɨ'a'yɨ' yapɨ imo'narɨgɨ'a'rɨnɨ. “Amɨpi' bɨ ɨ'a' mɨmaxɨrɨgɨ'a'warɨnɨ.” neaiaiwiarɨŋagɨ'a ai' amɨpi' Kiraiso neaiiŋɨ'pɨ bɨ mɨneamu'roŋonerɨnɨ.
47006011	Korinɨyo ŋwea'yɨ'ne', apɨ apɨ nɨseara nurane'na' yumɨ'i' bɨ mɨseai' sɨŋa'nɨ rɨ'wa'rɨnɨ. E nɨsearɨrane'na' seyɨ'ne' dɨŋɨ' sɨxɨ' seayiŋwa'one sɨwa'nɨŋɨ' seainɨ'wa'rɨnɨ.
47006012	None dɨŋɨ' sɨxɨ' muyipa oyaneyɨnɨrɨ wi' e'wa'onemanɨ. Sewanɨŋɨ'yɨ'ne' awamɨ dɨŋɨ' sɨxɨ' muyipa oyaneyɨnɨrɨ e'ɨ'a' eŋagɨ na'nɨ nawi'nɨ mimo'nɨŋwɨnɨ.
47006013	Ayɨna'nɨ xanonɨ gɨ' niai'wɨ'yo urɨpaxɨ' rɨpɨ osearɨmɨnɨ, “Xɨxe oinaneyɨ. None dɨŋɨ' sɨxɨ' seayarɨŋwa'pa seyɨ'ne' enɨ neayi'poyɨ.” osearɨmɨnɨ.
47006014	Jisasomɨ dɨŋɨ' mɨwɨkwɨ'roarɨgɨ'a'yɨ' tɨ'nɨ wigɨ' yarɨgɨ'a'pɨ oyaneyɨnɨrɨ wi' gwɨ' mɨmo'nɨpanɨ. Ayɨ' rɨpɨ na'nɨ seararɨŋɨnɨ. “A'ma' we' ro'nɨŋɨ' imo'nɨŋɨ'pɨnɨ yarɨgɨ'a'yɨ' tɨ'nɨ maŋɨ' wiai'kiarɨgɨ'a'yɨ' tɨ'nɨ axɨ'pɨnɨ epɨ'rɨ'a na'nɨ imo'nɨpaxɨ' imo'nɨnɨ.” rɨseaimo'narɨnɨ? “Axi'na' wɨ'a' o'nɨrɨ sɨ'a' yinɨrɨ epaxɨ'rɨnɨ.” rɨseaimo'narɨnɨ?
47006015	“Kiraiso tɨ'nɨ Obo tɨ'nɨ dɨŋɨ' axɨ'pɨnɨ xɨrɨŋiɨ.” rɨseaimo'narɨnɨ? “Kiraisomɨ dɨŋɨ' wɨkwɨ'rogɨ'a'yɨ' dɨŋɨ' moro dɨŋɨ' mɨwɨkwɨ'rogɨ'a'yɨ' dɨŋɨ' moro nero'na' axɨ'pɨ bɨ mopaxɨ'rɨnɨ.” rɨseaimo'narɨnɨ?
47006016	“Gorɨxoya' aŋɨ' ŋwɨ'a' —Iwa'mɨ da'nɨ nene yayɨ' umearɨŋwa'iwa'rɨnɨ. Iwa' tɨ'nɨ ŋwɨ'a' a'ma' meŋweaarɨgɨ'a'pɨ tɨ'nɨ ananɨ axɨ' e kumɨxa'rɨpaxɨ'rɨnɨ.” rɨseaimo'narɨnɨ? Oweoɨ, nene Ŋwɨ'a' anɨŋɨ' sɨŋɨ' imo'nɨŋoya' aŋɨ' ŋwɨ'a'iwa'nɨŋɨ' imo'nɨŋagwɨ na'nɨ wi' e yaiwipaxɨ'manɨ. Nionɨ seararɨŋa'pɨ Gorɨxo xewanɨŋo rɨŋɨ' rɨpɨ tɨ'nɨ xɨxenɨ seararɨŋɨnɨ, “Nionɨ gɨ' a'ma'yɨ' tɨ'nɨ nawi'nɨ daro'nɨmɨ'a'rɨnɨ. Nionɨ wigɨ' Ŋwɨ'a'onɨ imo'nɨŋa'na' ayɨ' gɨ' a'ma'yɨ' imo'nɨpɨ'rɨ'a'rɨnɨ.” A'mɨna'o e nɨrɨrɨ na'nɨ
47006017	a'ma' xegɨ' imo'nɨgɨ'a'yo rɨpɨ enɨ urɨŋɨ'rɨnɨ, “ ‘A'ma' Gorɨxonɨ dɨŋɨ' mɨnɨkwɨ'ro' wigɨ' ŋwɨ'a'yo xɨ'darɨgɨ'a'yɨ' tɨ'ŋɨ' e da'nɨ nɨmɨxea'mɨnɨmɨ xegɨ' bɨ imo'nɨgɨ'a'yɨ'ne' imo'nɨ'ɨ'rɨxɨnɨ.’ A'mɨna'onɨ e seararɨŋɨnɨ. ‘Wigɨ' ŋwɨ'a' imo'nɨŋɨ'pimɨ —Apimɨ da'nɨ piaxɨ' seaea'nɨpaxɨ' imo'nɨŋɨ'pimɨrɨnɨ. Apimɨ bɨ onɨmia' ama'ɨ' mɨro'nɨ' anɨŋɨ'nɨ we' ɨ'a' ayɨmeae'nɨ'ɨ'rɨxɨnɨ. Seyɨ'ne' e nero'na'yɨ', nionɨ ananɨ seami'mɨnɨmɨ'a'rɨnɨ.
47006018	Nionɨ segɨ' a'ponɨ imo'nɨŋa'na' seyɨ'ne' gɨ' niai'wɨ' oxoyɨ'ne' imo'nɨro niai'wɨ' apɨxi'wayɨ'ne' imo'nɨro epɨ'rɨ'a'rɨnɨ.’ A'mɨna'onɨ —Nionɨ eŋɨ' ea'nɨgɨ'a' nɨyonɨ sea'yɨ e wimo'nɨŋa'onɨrɨnɨ. Nionɨ e rarɨŋɨnɨ.” Xwɨyɨ'a' apɨ Bɨkwɨ'yo nɨrɨnɨrɨ ea'nɨŋagɨ na'nɨ “Jisasomɨ dɨŋɨ' mɨwɨkwɨ'roarɨgɨ'a'yɨ' tɨ'nɨ wigɨ' yarɨgɨ'a'pɨ oyaneyɨnɨrɨ wi' gwɨ' mɨmo'nɨpanɨ.” seararɨŋɨnɨ.
47007001	Negɨ' dɨŋɨ' sɨxɨ' seayiŋwa'yɨ'ne', Gorɨxo negɨ' sɨ'mɨmaŋɨ' e da'nɨ'nɨŋɨ' e nearɨŋɨ' eŋagɨ na'nɨ a'mae'ne pi' pi' aya' neadunɨpaxɨ' yarɨŋwa'pɨ, dɨŋɨ' piaxɨ' neaea'mɨxarɨŋɨ'pɨranɨ, wara' piaxɨ' neaea'mɨxarɨŋɨ'pɨranɨ, nɨpɨnɨ igɨ'a'nɨŋɨ' oea'mɨnaneyɨ. Gorɨxomɨ wa'yɨ' nɨwirɨŋɨ'pimɨ da'nɨ sɨyikwɨ' mi'nɨŋwae'ne oimo'naneyɨnɨrɨ we' roa'rɨ'wanɨgɨnɨ.
47007002	Seyɨ'ne' none dɨŋɨ' sɨxɨ' neayi'poyɨ. Ayɨ' rɨpɨ na'nɨ rarɨŋɨnɨ. Segɨ'yɨ' womɨ ai' sɨpi' bɨ mɨwika'rɨŋwa'rɨnɨ. Segɨ'yɨ' womɨ sɨpi' bɨ wika'rarɨŋwa'manɨ. Womɨ amɨpi' bɨ ɨ'wɨ' ura'pɨŋwa'manɨ.
47007003	Nionɨ e nɨrɨrɨ'na' “Poro xwɨyɨ'a' neamearɨmɨnɨrɨ rarɨnɨ.” rɨseaimo'narɨnɨ? Oweoɨ, nionɨ rɨxa re seara'rɨ'a'rɨnɨ, “None dɨŋɨ' sɨxɨ' aya' wi' seayiŋwa'one eŋagɨ na'nɨ seyɨ'ne' pe'a'na'yɨ', none enɨ nɨpepaxɨ' neainɨ'a'rɨnɨ. Seyɨ'ne' sɨnɨ ŋweaŋa'na' none enɨ sɨnɨ ŋweapaxɨ' neaimo'nɨnɨ'a'rɨnɨ.” seara'rɨ'a' eŋagɨ na'nɨ wi' e seaimo'nɨpaxɨ'manɨ.
47007004	Seyɨ'ne' xa'mɨ searɨŋa'pɨ xɨ'dɨpɨ'rɨ'a na'nɨ bɨ onɨmia'pɨ marɨ'a'ɨ, aga dɨŋɨ' aya' wi' sɨ'ŋa' nea'narɨnɨ. Seyɨ'ne' na'nɨ mɨxɨ' nɨseameakɨ'nɨrɨ'na' enɨ aya' wi' seameakɨ'narɨŋa'rɨnɨ. Xeanɨŋɨ' nɨ'nɨ none neai'mea'ɨ'mɨ seyɨ'ne' na'nɨ dɨŋɨ' nɨmorɨŋɨ'pimɨ da'nɨ awayinɨ ikɨŋwɨ'nɨŋɨ' nɨmɨrɨnɨrɨ dɨŋɨ' aya' wi' niɨ'a' ninarɨŋɨ'rɨnɨ.
47007005	None aŋɨ' Tɨrowasɨyo pɨ'nɨ nɨwia'rɨmɨ nɨpurɨ Masedonia pɨropenɨsɨ'yo nɨre'mo'ma'na' ai' kikiɨ'a' ŋweapaxɨ' bɨ mɨneai'mea' rɨpɨ rɨpɨ oyaneyɨnɨrɨ e'wa'yɨ' sɨpi'nɨ sɨpi'nɨ neai'meaarɨ'na' a'ma' wi' tɨ'nɨ xwɨyɨ'a' xɨmɨxɨmɨ' ninɨrɨ nɨrɨnɨrane negɨ' xwioxɨ'yo da'nɨ wa'yɨ' neainɨrɨ yarɨŋagwɨ aiwɨ
47007006	Gorɨxo —O a'ma' rɨxa yopa nɨmegɨnɨrɨŋɨ'pimɨ da'nɨ dɨŋɨ' sɨxɨ' mi'nɨgɨ'a'yo mɨŋɨ' ikɨŋwɨ'nɨŋɨ' umɨrarɨŋorɨnɨ. O Taitaso a'mɨ neai'mea'ɨ'pimɨ da'nɨ mɨŋɨ' ikɨŋwɨ'nɨŋɨ' neamɨrɨŋɨ'rɨnɨ.
47007007	Taitaso neai'mea'ɨ'pimɨ da'nɨnɨ Gorɨxo mɨŋɨ' ikɨŋwɨ'nɨŋɨ' neamɨrɨŋɨ'manɨ. Seyɨ'ne' omɨ numi'mɨnɨro mɨŋɨ' ikɨŋwɨ' umɨrɨgɨ'a'pɨ na'nɨ repɨyɨ' nɨneairɨ'na' apimɨ da'nɨ enɨ Gorɨxo ikɨŋwɨ'nɨŋɨ' neamɨrɨŋɨ'rɨnɨ. Taitaso repɨyɨ' nɨneairɨ'na' seyɨ'ne' Poronɨ a'mɨ sɨŋwɨ' nananɨro na'nɨ i'kɨ'nɨŋɨ' sɨpi' seaiarɨŋɨ'pɨ na'nɨ repɨyɨ' neairɨ “Negɨ' nɨpɨkwɨnɨ mɨyarɨŋwa'pimɨ da'nɨ Poromɨ aya' rɨ'a wimoarɨŋwɨnɨ?” nɨyaiwiro na'nɨ ŋwɨ' eaarɨgɨ'a'pɨ na'nɨ repɨyɨ' neairɨ Poronɨ arɨ'a' nianɨro na'nɨ sɨnɨ aya' rɨ'a' seawearɨŋɨ'pɨ na'nɨ repɨyɨ' neairɨ eŋɨ' eŋagɨ na'nɨ a'mɨ aga yayɨ' sea'yɨmɨ da'nɨ bɨ tɨ'nɨ ninɨŋɨnigɨnɨ.
47007008	Payɨ' xa'mɨ nionɨ nearɨ seamo'napɨŋa'na ɨ'a' nɨroro'na' aga dɨŋɨ' sɨpi' seaiŋɨ' eŋagɨ aiwɨ “Nionɨ ana pi' na'nɨ nearɨ wiowa'rɨŋa'rɨ'anɨ?” nɨyaiwirɨ dɨŋɨ' sɨpi' niŋɨ'manɨ. E nerɨ ai' seyɨ'ne' ɨ'a' nɨroro'na' axi'na'nɨ dɨŋɨ' sɨpi' seainarɨŋagɨ sɨŋwɨ' nɨseanɨrɨ'na' nionɨ enɨ dɨŋɨ' sɨpi' bɨ onɨmia'pɨ niŋɨnigɨnɨ.
47007009	E nerɨ ai' agwɨ nionɨ yayɨ' ninarɨnɨ. Seyɨ'ne' dɨŋɨ' sɨpi' seai'ɨ'pɨ na'nɨnɨ yayɨ' mɨninɨ' ayɨ' dɨŋɨ' sɨpi' seai'ɨ'pimɨ da'nɨ segɨ' sɨpi' yarɨgɨ'a'pɨ rɨ'wɨ'mɨnɨ mamo'ɨ'a' eŋagɨ na'nɨ yayɨ' ninarɨnɨ. Seyɨ'ne' dɨŋɨ' sɨpi' nɨseairɨ'na' ayɨ' Gorɨxo seaimɨxarɨŋɨ'pɨ tɨ'nɨ xɨxenɨ seai'ɨ' eŋagɨ na'nɨ xwɨyɨ'a' none searɨ'wa'pimɨ da'nɨ wi' xwɨrɨ'a' mɨseaikɨxe'wa' eŋagɨ na'nɨ rarɨŋɨnɨ.
47007010	Ayɨ' rɨpɨ na'nɨ seararɨŋɨnɨ. A'ma' dɨŋɨ' sɨpi' Gorɨxo wimɨxarɨŋɨ'pɨ tɨ'nɨ xɨxenɨ nɨwirɨ'na' apimɨ da'nɨ wigɨ' sɨpi' yarɨgɨ'a'pɨ rɨ'wɨ'mɨnɨ mamoarɨgɨ'a'rɨnɨ. E nero'na' dɨŋɨ' sɨpi' apɨ Gorɨxo yea'yɨ' uyimɨxemeanɨ'a na'nɨ nipemea'mɨ warɨŋɨ' eŋagɨ na'nɨ a'mɨ dɨŋɨ' sɨpi' nɨwirɨ “Pi' na'nɨ e rɨ'a yarɨŋɨnɨ?” yaiwinɨpaxɨ'manɨ. E nerɨ ai' Gorɨxo wimɨxarɨŋɨ'pɨ tɨ'nɨ xɨxenɨ marɨ'a'ɨ, a'ma' wigɨ' dɨŋɨ'yo da'nɨnɨ dɨŋɨ' sɨpi' nɨwirɨ'na' ayɨ' wiwanɨŋɨ'yɨ' anɨ'nɨpɨ'rɨ'a na'nɨ nipemea'mɨ warɨŋɨ' eŋagɨ na'nɨ rarɨŋɨnɨ.
47007011	Ai dɨŋɨ' sɨpi' seai'ɨ' gɨ' payɨ' eaŋa'pimɨ da'nɨ Gorɨxo seaimɨxɨ'ɨ'pɨ, apɨ seyɨ'ne' dɨŋɨ' pi'ra'nɨŋɨ' nɨmoro amɨpi' naŋɨ' xɨxegɨ'nɨ epɨ'rɨ'pɨ seaimɨxɨ'ɨ'rɨnɨ. Apimɨ da'nɨ Gorɨxo aŋɨ'nɨ sɨ'mirɨrɨ' seai'a'na' sɨpi' e'oya' xwɨyɨ'a'pɨ mɨneaxɨ'nɨpa oenɨrɨ apaxɨ' me' pi'ra'nɨŋɨ' imɨxɨgɨ'awixɨnɨ. Apimɨ da'nɨ enɨ nɨpɨkwɨnɨ mɨyarɨgɨ'a'pɨ na'nɨ wikɨ' o'nɨnɨgɨ'awixɨnɨ. Apimɨ da'nɨ enɨ Gorɨxo na'nɨ wa'yɨ' seainɨŋɨnigɨnɨ. Apimɨ da'nɨ enɨ none a'mɨ sɨŋwɨ' nananɨro na'nɨ i'kɨ'nɨŋɨ' sɨpi' seaiŋɨnigɨnɨ. Apimɨ da'nɨ enɨ nionɨ searɨ'a'pɨ xɨ'dɨpɨ'rɨ na'nɨ dɨŋɨ' rɨ'a' seaweŋɨnigɨnɨ. Apimɨ da'nɨ enɨ sɨpi' yarɨgɨ'a'yo sɨyikɨ' ureaanɨ na'nɨ oimo'naneyɨnɨro egɨ'awixɨnɨ. Seyɨ'ne' apɨ apɨ ne'ra u'ɨ'a'pimɨ da'nɨ sɨwa' re'nɨŋɨ' neainɨgɨ'awixɨnɨ. Sɨpi' e'ɨ' Poro nearɨ'o na'nɨ nene wi' aya' mɨŋɨ' mɨŋɨ' mɨnearoarɨnɨnɨ. Sɨwa' e'nɨŋɨ' neainɨgɨ'awixɨnɨ.
47007012	Ayɨna'nɨ a'waŋɨ' rɨpɨ osearɨmɨnɨ. Nionɨ nearɨ nɨseamo'napɨrɨ'na' sɨpi' e'o na'nɨ dɨŋɨ' nɨmorɨ payɨ' ana nearɨ mo'napɨŋa'manɨ. Sɨpi' wika'rɨ'o na'nɨ enɨ dɨŋɨ' nɨmorɨ nearɨ mo'napɨŋa'manɨ. Ayɨ' seyɨ'ne' Gorɨxoya' sɨŋwɨ' tɨ'ŋɨ' e da'nɨ re yaiwinɨ'ɨ'rɨxɨnɨrɨ nearɨ mo'napɨŋa'rɨnɨ, “Ayɨ' neparɨnɨ. Porowa nearɨgɨ'a'pimɨ pi'ra'nɨŋɨ' xɨ'danɨ'wa' na'nɨ nene sɨnɨ dɨŋɨ' rɨ'a' neawearɨnɨ.” yaiwinɨ'ɨ'rɨxɨnɨrɨ payɨ' ana nearɨ mo'napɨŋa'rɨnɨ.
47007013	Seyɨ'ne' rɨxa xɨxenɨ e yaiwinɨ'a' eŋagɨ na'nɨ none rɨxa pi'ra'nɨŋɨ' mɨŋɨ' ikɨŋwɨ'nɨŋɨ' mɨra'rɨnɨ'wa'rɨnɨ. Mɨŋɨ' ikɨŋwɨ'nɨ mɨra'rɨnɨ'wa'manɨ. Dɨŋɨ' niɨ'a' enɨ neainɨ'ɨ'rɨnɨ. Seyɨ'ne' nɨyɨ'ne'nɨ Taitasomɨ numi'mɨnɨrɨŋɨ'pimɨ da'nɨ dɨŋɨ' sɨxɨ' umi'mogɨ'a' eŋagɨ na'nɨ o yayɨ' ne'ra neai'mea'ɨ' eŋagɨ na'nɨ none enɨ dɨŋɨ' niɨ'a' aya' wi' neainɨ'ɨ'rɨnɨ.
47007014	O a'mɨ neai'mea'a'na' seyɨ'ne' tɨ'ŋɨ' e na'nɨ nurowa'rɨrɨ'na' mɨxɨ' seameakɨ'nɨŋa'pɨ na'nɨ bɨ aya' mɨninɨ'a'rɨnɨ. None seyɨ'ne' tɨ'nɨ nɨŋwearɨ'na' amɨpi' nɨ'nɨ searɨŋwa'pɨ nepa'nɨ searɨŋwa'pa omɨ seyɨ'ne' na'nɨ mɨxɨ' nɨseameakɨ'nɨrɨ'na' urɨŋwa'pɨ enɨ seyɨ'ne' numi'mɨnɨrɨŋɨ'pimɨ da'nɨ nepa xɨxenɨ imo'nɨŋɨnigɨnɨ.
47007015	O seyɨ'ne' nɨyɨ'ne'nɨ numi'mɨnɨro'na' o'ɨ' ero wa'yɨ' inɨro nero pi'ra'nɨŋɨ' arɨ'a' owianeyɨnɨrɨ imo'nɨgɨ'a'pɨ na'nɨ dɨŋɨ' nɨwinɨrɨ'na' a'mɨ xwapɨ' aya' wi' dɨŋɨ' sɨxɨ' nɨseaya warɨnɨ.
47007016	Agwɨ nionɨ “Ayɨ' pi' pi' nero'na' xɨxenɨ epɨ'ra'oɨ.” nɨseaiaiwia'rɨrɨ dɨŋɨ' sɨ'ŋa' nea'narɨŋɨ' eŋagɨ na'nɨ dɨŋɨ' yayɨ' ninarɨnɨ.
47008001	Negɨ' nɨrɨxɨ'mea'yɨ'ne', Jisasoya' sɨyikɨ' imo'nɨgɨ'a' Masedonia pɨropenɨsɨ'yo aŋɨ' apɨ apimɨ ŋweagɨ'a'yɨ' naŋɨ' Gorɨxo wa' wianɨŋɨ'pimɨ da'nɨ egɨ'a'pɨ nɨjɨ'a' imo'nɨpɨ'rɨ na'nɨ a'waŋɨ' bɨ osearaneyɨ.
47008002	Xeanɨŋɨ' rɨ'mewa' wipaxɨ'pɨ nɨwi'mearɨŋɨ'pimɨ da'nɨ “Eŋɨ' rɨ'a ea'nɨŋoɨ?” nɨrɨro iwamɨ'o' wi'wapɨyi'agɨ'a ai' apɨ pea' numɨxɨro dɨŋɨ' niɨ'a' aya' wi' winɨŋɨnigɨnɨ. Wiwanɨŋɨ'yɨ' uyi'peayɨ'nɨŋɨ' imo'nɨgɨ'a'yɨ' aiwɨ Jisasomɨ dɨŋɨ' wɨkwɨ'roarɨgɨ'a' wi'nɨyo arɨra' owianeyɨnɨrɨ nɨgwɨ' nɨroarɨ'na' bɨ onɨmia'pɨ mɨroa' aga aya' wi' roaa'rɨgɨ'a'rɨnɨ.
47008003	Wigɨ' wi'nɨyo arɨra' wianɨro na'nɨ nɨgwɨ' nɨroaro wipaxɨ'pɨ tɨ'nɨ xɨxenɨ nɨroaro aiwɨ wigɨ' dɨŋɨ' tɨ'nɨ apimɨ nɨmu'roro a'mɨ bɨ tɨ'nɨ roaarɨŋagɨ'a sɨŋwɨ' wɨnaroŋwa'one eŋagɨ na'nɨ rarɨŋɨnɨ.
47008004	Ayɨ' arɨ'ki' rɨxɨŋɨ' re nearɨgɨ'awixɨnɨ, “A'ma' Gorɨxoya' sɨyikɨ' imo'nɨgɨ'a' Judia pɨropenɨsɨ'yo ŋweagɨ'a'yo wi'nɨyɨ' arɨra' wiarɨgɨ'a'pa nene enɨ arɨra' wianɨ na'nɨ xe nɨgwɨ' ɨ'a'yo oroa'poyɨnɨrɨ sɨŋwɨ' neanɨ'poyɨ.” nearɨgɨ'awixɨnɨ.
47008005	E nero'na' none “E epɨ'ra'oɨ.” nɨyaiwirane dɨŋɨ' ikwɨ'moŋwa'pɨ tɨ'nɨ xɨxenɨ me' xa'mɨ A'mɨna' Gorɨxo pi' pi' wimo'narɨŋɨ'pɨ oxɨ'daneyɨnɨro nɨpa'wima'na' o wimo'narɨŋɨ'pɨ nɨxɨ'dɨro'na' Porowane enɨ neaɨ'wiapɨgɨ'awixɨnɨ.
47008006	Ayɨna'nɨ Taitasomɨ seyɨ'ne' tɨ'ŋɨ' e na'nɨ nurowa'rɨrɨ'na' eŋɨ' rɨre'mɨxɨ' nɨwirɨ re urɨŋwanigɨnɨ, “Iwamɨ'o' Korinɨyo ŋwea'yɨ' joxɨ tɨ'nɨ negɨ' wi'nɨyo arɨra' wianɨ'wa' na'nɨ wa' nɨwianɨrane nɨgwɨ' ɨ'a'yo oroaaneyɨnɨro egɨ'a'pa a'mɨ nero nɨgwɨ' xa'mɨ ‘Apɨ roa'wanɨgɨnɨ.’ ra'rɨgɨ'a'pɨ tɨ'nɨ xɨxenɨ ya'rɨ'ɨ'rɨxɨnɨ.” urɨŋwanigɨnɨ.
47008007	Pi' pi' seyɨ'ne' nero'na' a'ma' wi' yarɨgɨ'a'pimɨ mu'roarɨgɨ'a'yɨ'ne' nimo'nɨro yarɨgɨ'a'rɨnɨ. Gorɨxomɨ dɨŋɨ' nɨwɨkwɨ'roro'na'ranɨ, apɨ na'nɨ a'ma'yo a'waŋɨ' nurɨro'na'ranɨ, apɨ na'nɨ nɨjɨ'a' nimo'nɨro'na'ranɨ, Gorɨxo wimo'narɨŋɨ'pɨ yanɨro na'nɨ sɨ'mɨ' nɨxeadɨ'pe'nɨro'na'ranɨ, none na'nɨ dɨŋɨ' sɨpi' none seaimɨxɨŋwa'pimɨ da'nɨ nɨseairɨ'na'ranɨ, apɨ nɨpɨnɨ nero'na' mu'roarɨgɨ'a'yɨ'ne' nimo'nɨro yarɨgɨ'a' eŋagɨ na'nɨ segɨ' wi'nɨyo arɨra' wianɨro na'nɨ nɨgwɨ' nɨroaro'na' enɨ mu'roarɨgɨ'a'yɨ' yapɨ nimo'nɨro ya'rɨ'ɨ'rɨxɨnɨ.
47008008	“Poro sekaxɨ' nɨrɨrɨ neararɨnɨ.” mɨyaiwipanɨ. Gɨ' dɨŋɨ' rɨpɨnɨ eŋagɨ seararɨŋɨnɨ. Nionɨ wi'nɨyɨ' Judia pɨropenɨsɨ'yo ŋwea'yo arɨra' wianɨro na'nɨ sɨ'mɨ' nɨxeadɨ'pe'nɨro yarɨgɨ'a'pɨ na'nɨ repɨyɨ' seai'a'na' seyɨ'ne' enɨ sɨwa' re'nɨŋɨ' oneai'poyɨnɨrɨ seararɨŋɨnɨ. Negɨ' Judia pɨropenɨsɨ'yo ŋwea'yɨ' na'nɨ nepa dɨŋɨ' sɨpi' neainarɨnɨ. Sɨwa' e'nɨŋɨ' oneai'poyɨnɨrɨ seararɨŋɨnɨ.
47008009	Seyɨ'ne' negɨ' A'mɨna' Jisasɨ Kiraiso wa' nɨneawianɨrɨ neaiiŋɨ'pɨ na'nɨ rɨxa nɨjɨ'a' imo'nɨŋagɨ'a na'nɨ rarɨŋɨnɨ. O aŋɨ'namɨ nɨŋwearɨ'na' amɨpi' mɨmu'ro'nɨŋo nimo'nɨrɨ aiwɨ seyɨ'ne' yea'yɨ' seayimɨxemea'mɨ'a'nɨrɨ xwɨ'a' tɨ'yo na'nɨ nɨbɨrɨ'na' uyi'peayo'nɨŋɨ' nimo'nɨrɨ seyɨ'ne' aŋɨ'namɨ da'ŋɨ' amɨpi' mɨmu'ro'nɨgɨ'a'yɨ'ne' imo'nɨpɨ'rɨ'a na'nɨ seaiiŋɨ'rɨnɨ.
47008010	Seyɨ'ne' Judia pɨropenɨsɨ'yo ŋweagɨ'a'yo arɨra' owianeyɨnɨrɨ yarɨgɨ'a'pɨ na'nɨ dɨŋɨ' nionɨya', ayɨ' rɨpɨrɨnɨ. Xwiogwɨ' aga xa'mɨ pweŋomɨ seyɨ'ne' iwamɨ'o' nɨgwɨ' roaa'rɨgɨ'a'pɨ agwɨ ne'ra nuro yoparɨ'pɨ nɨya'rɨrɨ'na'yɨ', “Ayɨ' ananɨrɨnɨ.” nimo'narɨnɨ. Iwamɨ'o' nɨgwɨ' roaa'rɨgɨ'a'yɨ', ayɨ' seyɨ'ne' aiwɨ xa'mɨ oyaneyɨnɨrɨ wimo'narɨgɨ'a'yɨ', ayɨ' axɨ'yɨ'ne' eŋagɨ na'nɨ seararɨŋɨnɨ.
47008011	Ayɨna'nɨ nɨgwɨ' “Apɨ oroaaneyɨ.” ra'rɨgɨ'a'pɨ rɨxa nɨpɨnɨ roaa'rɨ'poyɨ. Iwamɨ'o' oyaneyɨnɨri'na' dɨŋɨ' rɨ'a' seaweŋɨ'pa yoparɨ'pɨ nɨroaa'rɨrɨ'na' seyɨ'ne' roaa'rɨpaxɨ' imo'nɨŋɨ'pɨ tɨ'nɨ xɨxenɨ roaa'rɨpɨ'rɨ'a na'nɨ xe dɨŋɨ' rɨ'a' seawe'wɨnɨgɨnɨ.
47008012	Ayɨ' rɨpɨ na'nɨ seararɨŋɨnɨ. Gɨyɨ' gɨyɨ' a'ma' wi'yo arɨra' wianɨro na'nɨ “Nɨgwɨ' apɨ roaa'rɨ'wanɨgɨnɨ.” nɨyaiwima'na' amɨpi' roaa'rɨpaxɨ' imo'nɨŋɨ'pɨ tɨ'nɨ xɨxenɨ roaa'ra'na'yɨ', Gorɨxo “Ayɨ' ananɨrɨnɨ.” wiaiwiarɨŋɨ'rɨnɨ. Amɨpi' ayɨ' mɨroaa'rɨpaxɨ' imo'nɨŋɨ'pɨ “Roaa'rɨ'ɨ'rɨxɨnɨ.” wi' yaiwiarɨŋomanɨ.
47008013	Nɨgwɨ' seara'pɨpɨ'rɨ'a'yɨ' kikiɨ'a' ŋweapɨ'rɨ'a na'nɨ seyɨ'ne' anɨŋɨ' seaika'rɨmɨnɨrɨ nerɨ mɨrarɨŋɨnɨ. Ayɨ' enɨ seyɨ'ne' tɨ'nɨ xɨxenɨ apa'nɨ tɨ'gɨ'a'yɨ' oimo'nɨ'poyɨnɨrɨ rarɨŋɨnɨ.
47008014	Jisasoya' sɨyikɨ' imo'nɨgɨ'a'yɨ' wi' amɨpi' wi' mɨmu'ro'nɨgɨ'a'yɨ' imo'nɨŋa'na' wi' dɨ'wɨ' ikeamo'nɨgɨ'a'yɨ' mimo'nɨ' nɨ'nɨ apa'nɨ tɨ'gɨ'a'yɨ' imo'nɨpɨ'rɨ'a na'nɨ agwɨ ri'na' amɨpi' aya' wi' seyɨ'ne' tɨ'gɨ'a'pɨ dɨ'wɨ' ikeamo'nɨgɨ'a'yo arɨra' wiarɨŋoɨ. Seyɨ'ne' enɨ rɨ'we'na' amɨpi' wi' na'nɨ dɨ'wɨ' ikeamo'nɨro ayɨ' enɨ amɨpi' aya' wi' tɨ'gɨ'a'yɨ' imo'nɨro nerɨ'na'yɨ', arɨra' seaipɨ'rɨ'a'rɨnɨ.
47008015	Bɨkwɨ'yo da'nɨ eŋi'na' Isɨrerɨyɨ' a'ma' dɨŋɨ' meaŋe nemero'na' egɨ'a'pɨ na'nɨ re nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ seararɨŋɨnɨ, “A'ma' aiwa' mana'ɨ rɨnɨŋɨ'pɨ xwe' mea'ɨ'a'yɨ' xwe' nɨmearo ai' wigɨ' nɨpaxɨ' imo'nɨŋɨ'pɨ sea'yɨ e tɨ'gɨ'a'yɨ' mimo'nɨgɨ'awixɨnɨ. A'ma' onɨmia'pɨ mea'ɨ'a'yɨ' onɨmia'pɨ nɨmearo ai' aiwa'pɨ na'nɨ dɨ'wɨ' ikeamo'nɨgɨ'a'yɨ' mimo'nɨgɨ'awixɨnɨ.” nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ rarɨŋɨnɨ.
47008016	Nionɨ seyɨ'ne' arɨra' seaimɨ na'nɨ dɨŋɨ' rɨ'a' nɨwearɨŋɨ'pa Gorɨxo Taitaso enɨ seyɨ'ne' arɨra' seainɨ na'nɨ dɨŋɨ' rɨ'a' owenɨrɨ wimɨxarɨŋagɨ na'nɨ yayɨ' owianeyɨ.
47008017	Ayɨ' rɨpɨ na'nɨ “Taitaso enɨ seyɨ'ne' arɨra' seainɨ na'nɨ dɨŋɨ' rɨ'a' wearɨnɨ.” seararɨŋɨnɨ. “Joxɨ Korinɨyo ŋwea'yɨ' tɨ'ŋɨ' e na'nɨ a'mɨ nɨneauipaxoxɨranɨ?” ura'na' “Ananɨrɨnɨ.” rɨ'ɨ' eŋagɨ na'nɨnɨ mɨseararɨŋɨnɨ. Xewanɨŋo enɨ “Oumɨnɨ.” nɨyaiwirɨ sɨ'mɨ' nɨxeadɨ'pe'nɨrɨ na'nɨ xegɨ' dɨŋɨ' tɨ'nɨ seyɨ'ne' tɨ'ŋɨ' e na'nɨ barɨŋagɨ na'nɨ seararɨŋɨnɨ.
47008018	None omɨ tɨ'nɨ negɨ' nɨrɨxɨ'mea'yɨ' womɨ tɨ'nɨ enɨ urowa'rarɨŋwɨnɨ. O xwɨyɨ'a' yayɨ' neainarɨŋɨ'pɨ wa'ɨ' nurɨmerɨ'na' eŋɨ'pɨ na'nɨ Jisasoya' sɨyikɨ' imo'nɨgɨ'a' amɨ gɨmɨ ŋweagɨ'a'yɨ' nɨjɨ'a' ninɨro ɨ'a' earoa'rɨnɨgɨ'orɨnɨ.
47008019	O apɨnɨ imo'nɨŋomanɨ. Rɨpɨ enɨ imo'nɨŋorɨnɨ. Jisasoya sɨyikɨ' imo'nɨgɨ'a' Masedonia pɨropenɨsɨ' tɨ'yo ŋweagɨ'a'yɨ' o none Judia pɨropenɨsɨ'yo ŋwea'yo arɨra' wianɨ'wa' na'nɨ nɨgwɨ' Jisasoya' sɨyikɨ' imo'nɨgɨ'a' apɨ apimɨ ura'pɨmearɨ'na' Porowa tɨ'nɨ nawi'nɨ nɨkumɨxɨnɨrɨ eme'wɨnɨgɨnɨrɨ urɨ'pea'ɨ'orɨnɨ. A'ma' wi' none nɨgwɨ' awi' eaamearɨŋagwɨ nɨneanɨro'na' A'mɨna'omɨ sea'yɨ e umɨ'eyoaro none na'nɨ “Wigɨ' wi'nɨyo arɨra' wipɨ'rɨ na'nɨ dɨŋɨ' rɨ'a' wearɨgɨ'a'warɨ'anɨ?” neaiaiwiro epɨ'rɨ'a na'nɨ rɨpɨ yarɨŋwɨnɨ.
47008020	Dɨ'wɨ' ikeamo'nɨgɨ'a' na'nɨ nɨgwɨ' yaŋɨ' ewaniɨ' nimo'nɨro xwe'nɨ xwe'nɨ nɨroaro neaiapowa'ra'na' yarɨŋwa'pɨ na'nɨ a'ma' wi' “Porowa nɨpɨkwɨnɨ mɨyarɨŋoɨ.” neamearɨpɨ'rɨxɨnɨrɨ pi'ra'nɨŋɨ' niŋwɨperane a'ma' o tɨ'nɨ nawi'nɨ ura'pɨmearɨŋwɨnɨ.
47008021	None pi' pi' oyaneyɨnɨrɨ nerane'na' A'mɨna'o “Ayɨ' e nero'na' we' ro'nɨŋɨ' imo'nɨŋɨ'pɨ yarɨŋoɨ.” yaiwiarɨŋɨ'pɨ na'nɨ dɨŋɨ' nɨmorane aiwɨ apɨ na'nɨnɨ dɨŋɨ' nɨmorane yarɨŋwa'onemanɨ. A'ma' “E nero'na' we' ro'nɨŋɨ' imo'nɨŋɨ'pɨ yarɨŋoɨ.” yaiwiarɨgɨ'a'pɨ na'nɨ enɨ dɨŋɨ' nɨmorane yarɨŋwa'one eŋagɨ na'nɨ seararɨŋwɨnɨ.
47008022	Awau' tɨ'nɨ negɨ' nɨrɨxɨ'mea' a'mɨ womɨ tɨ'nɨ enɨ urowa're'naparɨŋwɨnɨ. “O none pi' pi' urarɨŋwa'pɨ xɨxenɨ xɨ'dɨnɨrɨ'enɨŋoɨ?” nɨyaiwirane “Apɨ eɨ. Apɨ eɨ.” urɨŋwa'pimɨ da'nɨ iwamɨ'o' wi'wapɨyayi'a'na' o arɨ'ki' xɨxenɨ xɨ'darɨŋagɨ wɨnɨŋwa'orɨnɨ. O seyɨ'ne' “Nɨgwɨ' apɨ roaa'rɨ'wanɨgɨnɨ.” ra'rɨgɨ'a'pɨ tɨ'nɨ “Xɨxenɨ nɨroaa'rɨpɨ'ra'oɨ.” nɨyaiwirɨ dɨŋɨ' sɨ'ŋa' wea'narɨŋagɨ na'nɨ “Nionɨ enɨ saŋɨ' urɨ'naro'mɨnɨ.” nɨyaiwirɨ awau' tɨ'nɨ barɨnɨ.
47008023	Taitaso na'nɨ seyɨ'ne' rɨxa nɨjɨ'a' imo'nɨŋoɨ. O xwɨyɨ'a' yayɨ' neainarɨŋɨ'pɨ wa'ɨ' urɨmeaanɨ'wi na'nɨ gɨ' gwɨ' mo'nɨgwɨ'i' worɨnɨ. Seyɨ'ne' sea'yɨ' seaiianɨrai na'nɨ nawi'nɨ nimo'nɨrɨ yarɨgwɨ'i' worɨnɨ. O tɨ'nɨ nawi'nɨ barɨgɨ'i'wau' awau' Jisasoya' sɨyikɨ' imo'nɨgɨ'a' pɨropenɨsɨ' tɨ'yo ŋweagɨ'a'yɨ' urowa'rɨ'a'wau'rɨnɨ. Egɨ' nerɨgɨ'i'pimɨ da'nɨ Kiraisomɨ sea'yɨ e umɨ'eyoaarɨgɨ'i'wau'rɨnɨ.
47008024	Ayɨna'nɨ a'ma' wau' wo awa nɨbɨro sɨŋwɨ' seanɨŋa'na' “Nene a'ma'yo dɨŋɨ' sɨpi' wiiarɨŋwae'nerɨnɨ.” rarɨgɨ'a'pɨ “Neparɨnɨ.” oyaiwi'poyɨnɨrɨ apɨ e iwamɨ'o' e'ɨ'rɨxɨnɨ. Seyɨ'ne' e e'a'na'yɨ' Jisasoya' sɨyikɨ' imo'nɨgɨ'a' apɨ apɨ seyɨ'ne' na'nɨ re seaiaiwipɨ'rɨ'a'rɨnɨ, “Ayɨ' a'ma'yo dɨŋɨ' sɨpi' nɨwirɨ wiiarɨgɨ'a'yɨ'rɨ'anɨ?” yaiwipɨrɨ'a'rɨnɨ. None seyɨ'ne' na'nɨ mɨxɨ' nɨmeakɨ'nɨrɨ urɨŋwa'pɨ na'nɨ enɨ “Apa'nɨ nearɨgɨ'awixɨnɨ.” yaiwipɨ'rɨ'a'rɨnɨ.
47009001	Nɨgwɨ' Judia pɨropenɨsɨ' ŋwea'yo arɨra' wianɨ na'nɨ awi' eaamearɨŋwa'pɨ na'nɨ payɨ' rɨpɨ seyɨ'ne' na'nɨ nɨrɨrɨ nearɨ'na' “Mɨ'kɨ' meŋagɨ na'nɨ surɨ'ma' nɨrɨrɨ rɨ'a eaarɨŋɨnɨ?” nimo'narɨnɨ.
47009002	Seyɨ'ne' apɨ yanɨro na'nɨ dɨŋɨ' rɨ'a' seawearɨŋɨ'pɨ na'nɨ nɨjɨ'a' nimo'nɨrɨ na'nɨ e nimo'narɨnɨ. I'ni'na' Jisasoya' sɨyikɨ' imo'nɨgɨ'a' Masedonia pɨropenɨsɨ' tɨ'yo ŋweagɨ'a'yɨ' arɨ'a' egɨ'e da'nɨ weyɨ' nɨseamearɨrɨ'na' re rayarɨŋwa'rɨnɨ, “Xwiogwɨ' xa'mɨ pweagomɨ Jisasoya' sɨyikɨ' imo'nɨgɨ'a' Gɨrikɨ pɨropenɨsɨ'yo ŋweagɨ'a'yɨ' apɨ e'wanɨgɨnɨrɨ rɨxa e'rowia'pɨ'nɨgɨ'a'rɨnɨ.” E rayarɨŋwa'pimɨ da'nɨ Masedonia ŋwea'yɨ' wigɨ' a'ma' na'pɨ nene enɨ axɨ'pɨ e'wanɨgɨnɨrɨ aya' rowɨ'a' wiarɨnɨ.
47009003	“Payɨ' rɨna surɨ'ma' nɨrɨrɨ rɨ'a eaarɨŋɨnɨ?” nimo'nɨ'agɨ aiwɨ seyɨ'ne' na'nɨ mɨxɨ' nɨmeakɨ'nɨrɨ rayarɨŋwa'pɨ surɨ'ma' imo'nɨnɨgɨnɨrɨ negɨ' nɨrɨxɨ'mea' wau' wo awamɨ urowa're'naparɨŋɨnɨ. Ayɨ' a'ma' re ŋweagɨ'a'yo “Korinɨyo ŋwea'yɨ' nɨgwɨ' ɨ'a'yo roapɨ'rɨ na'nɨ rɨxa nipɨmoa'rɨma'na' ŋweaŋoɨ.” urɨ'a'pɨ seyɨ'ne' nepa xɨxenɨ e oe'poyɨnɨrɨ a'ma' rowamɨ urowa're'naparɨŋɨnɨ.
47009004	Rɨ'we'na' Masedonia da'ŋɨ' tɨ'yɨ' wi' nionɨ tɨ'nɨ nɨbɨrane'na' seyɨ'ne' rɨxa nipɨmoa'rɨma'na' mɨŋweaŋagɨ'a sɨŋwɨ' nɨseanɨrɨ'na'yɨ', none “Ayɨ' rɨxa nipɨmoa'rɨma'na' ŋweaŋoɨ.” nɨyaiwirane dɨŋɨ' sɨ'ŋa' neaea'narɨŋɨ'pimɨ da'nɨ aya' neainɨnɨgɨnɨrɨ na'nɨ seararɨŋɨnɨ. Seyɨ'ne' enɨ aya' mɨseainɨpa enɨ'a'ranɨ?
47009005	Ayɨna'nɨ nionɨ re nimo'nɨgoɨ, “Negɨ' nɨrɨxɨ'mea' awa xa'mɨ nɨnɨmearo nionɨ sɨnɨ mɨre'mo'a'mɨ eŋa'na' nɨgwɨ' seyɨ'ne' negɨ' sɨ'mɨmaŋɨ' e da'nɨ ‘Nɨroarɨ wianɨ'wa'rɨnɨ.’ neara'rɨgɨ'a'pɨ ‘Rɨxa ipɨmoa'rɨ'poyɨ.’ searɨpɨ'rɨ na'nɨ ourowa'rɨmɨnɨ.” nimo'nɨgoɨ. Nionɨ nɨre'morɨ'na' nɨgwɨ' apɨ na'nɨ sɨmɨrɨrɨ' seai'ɨ'a'pimɨ da'nɨ marɨ'a'ɨ, segɨ' dɨŋɨ'yo da'nɨ xɨxenɨ apa'nɨ ipɨmoa'rɨnɨŋagɨ wɨnɨ'ɨmɨgɨnɨrɨ awamɨ urowa're'naparɨŋɨnɨ.
47009006	“Poro pi' yaiwianɨ na'nɨ rɨ'a neararɨnɨ?” nɨyaiwirɨ'na'yɨ', ewayɨ' xwɨyɨ'a' rɨpɨ na'nɨ dɨŋɨ' mo'poyɨ. A'ma' aiwa' xwe' ɨwɨ'a' urɨ'o aiwa' xwe' minɨ'a'rɨnɨ. Onɨmia' urɨ'o onɨmia' minɨ'a'rɨnɨ. Ewayɨ' xwɨyɨ'a' apɨ a'ma' wigɨ' wi'nɨyo arɨra' wianɨro na'nɨ nɨgwɨ' nɨroaro wiarɨgɨ'a'pɨ na'nɨ rɨtamɨŋɨ'yɨ' ninɨrɨ rɨnɨnɨ. Xwe' nɨwirɨ'na' Gorɨxo wii'ɨ'pɨ xwe' imo'nɨnɨ. Onɨmia' nɨwirɨ'na' Gorɨxo wii'ɨ'pɨ onɨmia' imo'nɨnɨ.
47009007	Ayɨna'nɨ nɨyɨ'ne'nɨ xɨxegɨ'nɨ a'ma' arɨra' wianɨro na'nɨ nɨgwɨ' nɨroarɨ'na' wikɨ' dɨŋɨ' nɨyaiwima'na'ranɨ, a'ma' wo sɨmeaxɨ'dɨ' seai'a'na'ranɨ, nɨroarɨ mɨnɨ mɨwi' xa'mɨ “Nɨgwɨ' nɨwirɨ'na' apɨ wi'wanɨgɨnɨ.” yaiwia'rɨgɨ'a'pɨ na'nɨ dɨŋɨ' nɨmoro nɨroaro mɨnɨ wi'ɨ'rɨxɨnɨ. A'ma' wigɨ' wi'nɨyo arɨra' wianɨro na'nɨ nɨgwɨ' ɨ'a'yo nɨroarɨ'na' yayɨ' tɨ'nɨ roaarɨgɨ'a'yo Gorɨxo dɨŋɨ' sɨxɨ' uyarɨŋɨ' eŋagɨ na'nɨ rarɨŋɨnɨ.
47009008	Ai o seyɨ'ne' aikɨ' yi'nɨpɨ'rɨ'a na'nɨranɨ, aiwa' nɨpɨ'rɨ'a na'nɨranɨ, apa'nɨ tɨ'gɨ'a'yɨ'ne' imo'nɨro a'ma' dɨ'wɨ' ikeamo'nɨgɨ'a'yo arɨra' wipɨ'rɨ na'nɨ imo'nɨgɨ'a'pɨ tɨ'nɨ xɨxenɨ mimo'nɨ' mu'roro epɨ'rɨ'a na'nɨ ananɨ sea'yɨ e seaimɨxɨpaxorɨnɨ.
47009009	Nionɨ seararɨŋa'pɨ tɨ'nɨ Bɨkwɨ'yo da'nɨ a'ma' we' ro'nɨgɨ'a'yɨ' yarɨgɨ'a'pɨ na'nɨ re nɨrɨnɨrɨ ea'nɨŋɨ'pɨ tɨ'nɨ xɨxenɨ imo'nɨnɨ, “O yaŋɨ' ewaniɨ' nimo'nɨrɨ dɨ'wɨ' ikeamo'nɨgɨ'a'yo wiarɨŋɨ'rɨnɨ. Ayɨna'nɨ o wa' nɨwianɨrɨ wiiŋɨ'pɨ na'nɨ Gorɨxo na' rɨ'wɨ'yo aiwɨ wi' dɨŋɨ' pea' monɨ'a'manɨ.” E rɨnɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ rarɨŋɨnɨ.
47009010	Gorɨxo —O aiwa' omɨŋɨ' yarɨgɨ'a'yo ɨwɨ' ɨwɨ'a' urɨpɨ'rɨ na'nɨ mɨnɨ wirɨ aiwa' nɨpɨ'rɨ na'nɨ mɨnɨ wirɨ yarɨŋorɨnɨ. O amɨpi' seyɨ'ne' Kiraisomɨ dɨŋɨ' wɨkwɨ'roarɨgɨ'a' wi'nɨyo arɨra' wipɨ'rɨ na'nɨ enɨ mɨnɨ seaiapɨrɨ saya' nimɨxa urɨ enɨ'a'rɨnɨ. E yarɨ'na' a'ma' aiwa' omɨŋɨ' xwe' nɨro'a nu'ɨ'asa'na' aiwa' xwe' miarɨgɨ'a'pa seyɨ'ne' enɨ yaŋɨ' ewaniɨ' nimo'nɨro wiarɨgɨ'a'pimɨ da'nɨ axɨ'pɨ'nɨŋɨ' e epɨ'rɨ'a'rɨnɨ.
47009011	Seyɨ'ne' gi'nɨ gi'na' dɨŋɨ' re yaiwiarɨ'na', “Ananɨ yaŋɨ' ewaniɨ' nimo'nɨrane negɨ'yo owianeyɨ.” yaiwiarɨ'na' Gorɨxo seyɨ'ne' xwe'nɨ mɨnɨ wipaxɨ' imo'nɨpɨ'rɨ'a na'nɨ amɨpi' wi' mɨmu'ro'nɨgɨ'a'yɨ'ne'nɨŋɨ' seaimɨxɨnɨ'a'rɨnɨ. E seaimɨxɨnɨ'a' eŋagɨ na'nɨ segɨ' se'rɨxɨ'mea'yo arɨra' wianɨro na'nɨ nɨgwɨ' xwe'nɨ roaarɨgɨ'a'pɨ Porowane nɨseara'pɨrane nɨmea'mɨ nurane wianɨrɨ yarɨŋagwɨ sɨŋwɨ' nɨneanɨro'na' rɨxa Gorɨxomɨ yayɨ' wipɨ'rɨ'a'rɨnɨ.
47009012	Ayɨ' rɨpɨ seararɨŋɨnɨ. Arɨra' wianɨro na'nɨ seyɨ'ne' yarɨgɨ'a'pɨ a'ma' Gorɨxoya' amɨpi' wi' na'nɨ dɨ'wɨ' ikeamo'nɨgɨ'a'yo xɨxenɨ arɨra' wia'ranɨro nero aiwɨ apɨnɨ mɨyarɨŋoɨ. Seyɨ'ne' yarɨgɨ'a'pimɨ da'nɨ a'ma' obaxɨ' Gorɨxomɨ yayɨ' sea'yɨ e nɨwie'ra warɨŋoɨ.
47009013	Ayɨ' rɨpɨ rarɨŋɨnɨ. A'ma'yɨ' seyɨ'ne' nɨgwɨ'pɨ wianɨro yarɨŋagɨ'a sɨŋwɨ' nɨseanɨro'na' rɨpɨ seaiaiwipɨ'rɨ'a'rɨnɨ, “Nene sɨŋwɨ' anɨŋwae' da'nɨ a'ma' ayɨ' xwɨyɨ'a' woa'kɨ'kɨ' inarɨgɨ'a'pɨ —Apɨ yayɨ' neainarɨŋɨ' Kiraiso rɨŋɨ'pɨrɨnɨ. Apɨ arɨ'a' yɨ'mɨgɨ' nero xɨxenɨ rɨ'a xɨ'darɨŋoɨ?” nɨseaiaiwiro na'nɨ Gorɨxomɨ sea'yɨ e umɨ'eyoapɨ'rɨ'a'rɨnɨ. Rɨpɨ enɨ seaiaiwipɨ'rɨ'a'rɨnɨ, “Nene tɨ'nɨ wi'nɨyo tɨ'nɨ arɨra' neaianɨro na'nɨ mɨnɨ neaiapaxɨ' imo'nɨŋɨ'pɨ nɨmu'roro xwe'nɨ rɨ'a neaiaparɨŋoɨ?” nɨseaiaiwiro na'nɨ enɨ Gorɨxomɨ sea'yɨ e umɨ'eyoapɨ'rɨ'a'rɨnɨ.
47009014	E nero seyɨ'ne' na'nɨ rɨxɨŋɨ' nɨseaurɨyiro'na' seyɨ'ne' Gorɨxo a'ma'yo wa' nɨwianɨrɨ'na' a'ma' wianarɨgɨ'a'pimɨ wia'rɨ' nɨmu'rorɨ wianarɨŋɨ'pɨ tɨ'nɨ yarɨgɨ'a'yɨ'ne' imo'nɨgɨ'a' eŋagɨ na'nɨ seyɨ'ne' na'nɨ i'kɨ'nɨŋɨ' sɨpi' winɨ'a'rɨnɨ.
47009015	Gorɨxo xegɨ' xewaxomɨ nɨwɨ're'napɨrɨ'na' neaiiŋɨ'pɨ —Apɨ amɨpi' bɨ tɨ'nɨ rɨtamɨŋɨ'yɨ' mepaxɨ' imo'nɨŋɨ'pɨrɨnɨ. Apɨ na'nɨ yayɨ' owianeyɨ.
47010001	Agwɨ Poronɨ —Nionɨ a'ma' wi' re rarɨgɨ'onɨrɨnɨ, “Neneya' sɨŋwɨ' tɨ'ŋɨ' e da'nɨ aya' igigɨ' nerɨ aiwɨ nene sɨŋwɨ' manɨŋwae' da'nɨ aya' nepea'rɨma'na'nɨŋɨ' payɨ' nearɨ rarɨŋorɨnɨ.” rarɨgɨ'onɨrɨnɨ. Nionɨ Kiraiso xwɨ'a' tɨ'yo nemerɨ'na' nɨpenɨrɨ awayinɨ yago eŋagɨ na'nɨ
47010002	rɨxɨŋɨ' rɨpɨ osearɨmɨnɨ, “Nionɨ segɨ' tɨ'ŋɨ' e nɨre'morɨ'na' aya' igigɨ' me' nerɨ a'ma' ‘Porowa Kiraisomɨ mɨxɨ'darɨgɨ'a'yɨ' yarɨgɨ'a'pa yarɨgɨ'a'warɨnɨ.’ neaiaiwiarɨgɨ'a'wamɨ sɨ'mɨ' tɨ'nɨ mɨxɨ' rɨ'a' tɨ'ŋɨ' urɨmɨ'a'pɨ seyɨ'ne' enɨ searɨmɨ'a na'nɨ mɨnimɨxɨpanɨ.”
47010003	None xwɨ'a' tɨ'yo nɨŋwearane'na' a'ma' Gorɨxomɨ mɨxɨ'darɨgɨ'a'yɨ' tɨ'nɨ nɨŋwearane aiwɨ ayɨ' dɨŋɨ' moarɨgɨ'a'pimɨ da'nɨ dɨŋɨ' nɨmorane mɨxɨ' inarɨŋwa'onemanɨ.
47010004	Amɨpi' none mɨxɨ' na'nɨ xɨrɨŋwa'pɨ a'ma' ayɨ' xɨrarɨgɨ'a'pɨ mɨxɨrɨŋwɨnɨ. None xɨrɨŋwa'pɨ sɨ'mɨ' tɨ'nɨ inarɨŋwa'piya' ona'ɨ' imo'nɨŋɨ'pɨ xwɨrɨ'a' ikɨxeanɨ'wa' na'nɨ Gorɨxoya' eŋɨ' ea'nɨŋɨ' imo'nɨŋɨ' tɨ'ŋɨ'pɨ xɨrɨŋwɨnɨ.
47010005	Apɨ ɨ'a' nɨxɨrɨrane re yarɨŋwɨnɨ. Pi' pi' a'ma' wigɨ' dɨŋɨ'yo da'nɨ xeŋwɨ' neŋwɨpe'ma'na' e'rowia'pɨ'narɨgɨ'a'pɨ pɨ'rɨ' wiai'kirane xwɨyɨ'a' “Sea'yɨ e imo'nɨnɨ.” rarɨgɨ'a' a'ma' Gorɨxo na'nɨ nɨjɨ'a' mimo'nɨpa oe'poyɨnɨrɨ mudɨ'moarɨŋɨ'pɨ pɨ'rɨ' wiai'kirane nerane a'ma' nɨ'nɨ pi' pi' “Oyaneyɨ.” nɨyaiwiro'na' Kiraisomɨ arɨ'a' yɨ'mɨgɨ' wipɨ'rɨ na'nɨ wigɨ' dɨŋɨ'pɨ ɨ'a'nɨŋɨ' xɨra'rarɨŋwɨnɨ.
47010006	Seyɨ'ne' nionɨ searɨ'a'pɨ rɨxa arɨ'a' yɨ'mɨgɨ' niarɨŋagɨ'a nɨseanɨrɨ'na' nionɨ a'ma' wigɨ' nɨwiai'kiarɨgɨ'a'pɨ tɨ'nɨ pɨrɨ' umamo'mɨ'a na'nɨ rɨxa ipɨmo'nɨŋɨnɨ.
47010007	Seyɨ'ne' wara'ri'mɨnɨ sɨŋwɨ' nɨwɨnɨro yarɨŋoɨ. Segɨ' wo “Kiraisoya' aya' tɨ'ŋɨ' imo'nɨŋa'onɨ ayɨ', nionɨrɨnɨ.” nɨyaiwinɨrɨ dɨŋɨ' sɨ'ŋa' nea'nɨrɨ'na'yɨ', xɨ'o Kiraisoya'o imo'nɨŋɨ'pa none enɨ Kiraisoya'one imo'nɨŋagwɨ na'nɨ a'mɨ xewanɨŋo dɨŋɨ' xeŋwɨ' neaiaiwiarɨŋɨ'pɨ na'nɨ dɨŋɨ' nɨyaikirorɨ none imo'nɨŋwa'pɨ tɨ'nɨ xɨxenɨ neaiaiwi'wɨnɨgɨnɨ.
47010008	A'mɨna'o none ne'nɨ' tɨ'gɨ'a'yɨ'nɨŋɨ' oimo'nɨ'poyɨnɨrɨ nɨnearɨ'pearɨ'na' seyɨ'ne' xwɨrɨ'a' mɨseaikɨxe' Jisasomɨ pi'ra'nɨŋɨ' xɨ'dɨpɨ'rɨ na'nɨ eŋɨ' sɨxɨ' seai'mɨxanɨ nearɨ'peaŋɨ' eŋagɨ na'nɨ niɨwanɨŋonɨ mɨxɨ' aya' wi' nɨmeakɨ'nɨnɨrɨ ai' aya' bɨ ninɨnɨmenɨŋoɨ.
47010009	“Payɨ' Poro eaarɨŋɨ'pɨ nene ɨ'a' nɨrorane'na' eŋɨ' sɨrɨrɨŋwɨ' neainɨnɨ na'nɨ rɨ'a eaarɨnɨ?” oyaiwi'poyɨnɨrɨ meaarɨŋɨnɨ.
47010010	Wa nionɨ na'nɨ re rarɨgɨ'a'rɨnɨ, “O payɨ' nearɨ'na' xwɨyɨ'a' rɨ'a' tɨ'ŋɨ'pɨ nɨrɨrɨ eaarɨŋo aiwɨ a'ma' sɨŋwɨ' anɨgɨ'e da'nɨ ‘Eŋɨ' ea'nɨŋo iworanɨ?’ wi' wiaiwipaxɨ' mimo'nɨŋorɨnɨ. Xwɨyɨ'a' nɨrɨrɨ'na' pi'ra'nɨŋɨ' irɨ' mɨre'pearɨŋorɨnɨ.”
47010011	Nionɨ na'nɨ e rarɨgɨ'a'wa nɨjɨ'a' re imo'nɨ'ɨ'rɨxɨnɨ. None seyɨ'ne' sɨŋwɨ' mɨneanɨgɨ'e da'nɨ payɨ' nearɨ'na' imo'nɨŋwa'pa a'mɨ segɨ' sɨŋwɨ' anɨgɨ'e da'nɨ nerane'na' axɨ'pɨ nimo'nɨrane yanɨ'wa'rɨnɨ.
47010012	None aya' nepea'rɨma'na' a'ma' sea'yɨ e nimo'nɨro weyɨ' menarɨgɨ'a'wa na'nɨ rɨ'ramɨŋɨyɨ' ninɨrane “Awa'nɨŋɨ' imo'nɨŋwɨnɨ.” wi' rɨpaxonemanɨ. “Nawi'nɨ nɨkumɨxɨnɨrane imo'nɨŋwɨnɨ.” enɨ wi' rɨpaxonemanɨ. E nerɨ ai' a'ma' ayɨ' wigɨ' wo na'nɨ “Apa'nɨ rɨyarɨnɨ? Sɨpi' rɨyarɨnɨ?” nɨyaiwiro'na' wiwanɨŋɨ'yɨ' yarɨgɨ'a'pɨ tɨ'nɨ sɨŋwɨ' nɨwɨnaxɨ'dɨro “O apa'nɨ yarɨnɨ.” rarɨgɨ'a'rɨnɨ. Wigɨ'pɨ rɨ'ramɨŋɨyɨ' niga warɨgɨ'a'rɨnɨ. E nero'na' sa majɨmajɨ'a' nika'rɨnɨro yarɨŋoɨ.
47010013	Wa e yarɨŋagɨ'a aiwɨ none mɨxɨ' nɨmeakɨ'nɨnɨrane'na' sanɨŋɨ' none neatiŋɨ'pɨ na'nɨ dɨŋɨ' mamo' nerane wia'rɨ' nɨmu'rorane mɨxɨ' meakɨ'nɨnanɨme'wɨnɨ. Gorɨxo wa'ɨ' urɨme'ɨ'rɨxɨnɨrɨ nɨnearɨ'pearɨ'na' none na'nɨ sanɨŋɨ' neatiŋɨ'pɨ —Apɨ seyɨ'ne' enɨ i'nɨmɨ ŋweagɨ'a'pɨrɨnɨ. Apɨ na'nɨ dɨŋɨ' nɨmorane mɨxɨ' meakɨ'nɨnanɨ'wɨnɨ.
47010014	Seyɨ'ne' sanɨŋɨ' Gorɨxo neatiŋɨ'pɨ i'nɨmɨ ŋweagɨ'a'yɨ'ne' eŋagɨ na'nɨ none seyɨ'ne' tɨ'ŋɨ' e na'nɨ nɨbɨrɨ xwɨyɨ'a' Kiraiso na'nɨ yayɨ' neainarɨŋɨ'pɨ na'nɨ wa'ɨ' nɨsearɨrɨ'na' sanɨŋɨ' Gorɨxo neatiŋɨ'pɨ wi' wia'rɨ' nɨmu'rorane eŋwa'manɨ.
47010015	Ayɨna'nɨ none mɨxɨ' nɨmeakɨ'nɨnɨrane'na' sanɨŋɨ' Gorɨxo neatiŋɨ'pɨ wi' wia'rɨ' nɨmu'rorane a'ma' wa omɨ nɨxɨ'dɨro'na' e'ɨ'a'pɨ na'nɨ none xeŋwone weyɨ' menarɨŋwa'manɨ. Wi' e me' dɨŋɨ' re nɨyaiwirane ikwɨ'moŋwɨnɨ, “Seyɨ'ne' Jisasomɨ dɨŋɨ' nɨwɨkwɨ'roro eŋɨ' nea'ga nuro'na' none e'pea'rɨŋwa'pimɨ da'nɨ sanɨŋɨ' Gorɨxo neatiŋɨ'pɨ tɨ'nɨ xɨxenɨ xwe' nimo'ga upɨ'rɨ'a'rɨnɨ.” nɨyaiwirane ikwɨ'moŋwɨnɨ.
47010016	Seyɨ'ne' e nimo'ga nuro'na'yɨ', none ananɨ seyɨ'ne' tɨ'ŋɨ' e orɨwa'mɨ da'nɨ ŋweagɨ'a'yɨ' tɨ'ŋɨ' e na'nɨ ai' nurane xwɨyɨ'a' yayɨ' neainarɨŋɨ'pɨ wa'ɨ' urɨrane yanɨ'wa'rɨnɨ. E nerane a'ma' wa Gorɨxo urowa'rɨŋe da'nɨ wa'ɨ' rɨme'ɨ'a'pɨ xeŋwone weyɨ' mɨmearɨnɨpa yanɨ'wa'rɨnɨ.
47010017	E nerɨ ai' Bɨkwɨ'yo re nɨrɨnɨrɨ ea'nɨnɨ, “Go go mɨxɨ' nɨmeakɨ'nɨrɨ'na' A'mɨna'o eŋɨ'pɨ na'nɨ mɨxɨ' meakɨ'nɨ'wɨnɨgɨnɨ.” nɨrɨnɨrɨ ea'nɨnɨ.
47010018	Ayɨ' rɨpɨ na'nɨ xwɨyɨ'a' apɨ mɨŋɨ' nirorɨ seararɨŋɨnɨ. A'ma' wiwanɨŋɨ'yɨ' weyɨ' mearɨnarɨgɨ'a'yɨ' na'nɨ A'mɨna'o “Mɨmɨwia'ro' yarɨgɨ'a'yɨ'rɨ'anɨ?” yaiwiarɨŋɨ'manɨ. Xewanɨŋo sɨŋwɨ' nɨwɨnaxɨ'dɨrɨ pi'ra'nɨŋɨ' yarɨŋagɨ'a nɨwɨnɨma'na' weyɨ' umeararɨŋɨ'yɨ' na'nɨnɨ “Mɨmɨwia'ro' yarɨgɨ'a'yɨ'rɨ'anɨ?” yaiwiarɨŋɨ'rɨnɨ.
47011001	Agwɨ xe Poro majɨ'a' nika'rɨnɨrɨ xegɨ' eŋɨ'pɨ na'nɨ mɨxɨ' bɨ omeakɨ'nɨnɨrɨ sɨŋwɨ' nanɨ'poyɨ. E seararɨŋagɨ ai' rɨxa sɨŋwɨ' e nanarɨŋoɨ.
47011002	Ayɨ' rɨpɨ na'nɨ “Xe mɨxɨ' bɨ omeakɨ'nɨnɨrɨ sɨŋwɨ' nanɨ'poyɨ.” seararɨŋɨnɨ. Gorɨxo seyɨ'ne' naŋɨ' imo'nɨpɨ'rɨ'a na'nɨ dɨŋɨ' rɨ'a' wearɨŋɨ'pa nionɨ enɨ nɨwearɨnɨ. Seyɨ'ne' a'ma' yapɨ' seai'wapɨyanɨro yarɨgɨ'a' wi'yo arɨ'a' nɨwiro mɨxɨ'dɨ' sɨnɨ apɨya'i'wayɨ'ne'nɨŋɨ' imo'nɨŋa'na' Kiraisomɨ seaŋwɨra'rɨmɨ'a na'nɨ oxɨ' na' womɨ omɨ'nɨŋɨ' mea'nɨ'ɨ'rɨxɨnɨrɨ seare'roa'rɨŋa' eŋagɨ na'nɨ seyɨ'ne' na'nɨ dɨŋɨ' rɨ'a' nɨwearɨnɨ.
47011003	E nerɨ ai' eŋi'na' sidɨro Ipi'mɨ yapɨ' nɨwi'wapɨyirɨ'na' xegɨ' ina'yɨ'nɨŋɨ' imo'nɨŋɨ'pimɨ da'nɨ wi'wapɨyiŋɨ'pa a'ma' wa seyɨ'ne' enɨ yapɨ' nɨseai'wapɨyiro xeŋwɨ'mɨ da'nɨ nɨme'ra seawarɨ'na' seyɨ'ne' sɨnɨ i'kwɨra'ɨ'na'nɨŋɨ' nimo'nɨro Kiraisomɨnɨ pi'ra'nɨŋɨ' mɨxɨ'dɨpa epɨ'rɨxɨnɨrɨ wa'yɨ' ninarɨnɨ.
47011004	Seyɨ'ne' rɨpɨ rɨpɨ yarɨŋagɨ'a na'nɨ seararɨŋɨnɨ. A'ma' wa Jisaso na'nɨ rɨnɨŋɨ'pɨ xɨxenɨ mɨsearɨ' xegɨ' bɨ seararɨ'na' seyɨ'ne' ananɨ arɨ'a' wiarɨgɨ'a'rɨnɨ. Kwi'yɨ' none seara'na' seaai'nɨŋɨ'pɨ marɨ'a'ɨ, xegɨ' bɨ na'nɨ seara'na' xe oneaai'nɨrɨ arɨ'a' wiarɨgɨ'a'rɨnɨ. Xwɨyɨ'a' yayɨ' seainarɨŋɨ' none wa'ɨ' searɨŋwa'pɨ marɨ'a'ɨ, xegɨ' bɨ imo'nɨŋɨ'pɨ seara'na' ananɨ arɨ'a' wiarɨgɨ'a'rɨnɨ.
47011005	Ai nionɨ wi' re yaiwiarɨŋa'onɨmanɨ, “ ‘Kiraisoya' wa'ɨ' wurɨmeiarɨŋwa' sea'yɨ e imo'nɨŋwa'onerɨnɨ.’ rɨnarɨgɨ'a'wa nionɨ imɨmɨ' nimɨxɨŋoɨ.” yaiwiarɨŋa'onɨmanɨ.
47011006	Nionɨ a'ma' sɨŋwɨ' anɨgɨ'e da'nɨ xwɨyɨ'a' nɨrɨrɨ'na' irɨ' mɨre'pearɨŋa'onɨrɨ'anɨ? Irɨ' re'pearɨŋa'onɨrɨ'anɨ? Nionɨ majɨ'a'rɨnɨ. E nerɨ aiwɨ nɨjɨ'a' xwɨyɨ'a' yayɨ' neainarɨŋɨ'pɨ na'nɨ imo'nɨŋa'pɨ bɨ onɨmia'pɨ mimo'nɨŋɨnɨ. Ai none seyɨ'ne' tɨ'nɨ nɨŋwearane pi' pi' nerane'na' “Porowa nɨjɨ'a' sea'yɨ e imo'nɨgɨ'a'warɨ'anɨ?” oyaiwi'poyɨnɨrɨ'nɨŋɨ' sɨwa' seainɨŋwa'rɨnɨ.
47011007	Nionɨ seyɨ'ne' kwi'yɨ' emaxɨnɨpɨ'rɨ'a na'nɨ Gorɨxoya' xwɨyɨ'a' yayɨ' neainarɨŋɨ'pɨ wa'ɨ' nɨsearɨrɨ'na' nɨgwɨ' bɨ mɨseara'pɨŋa'pimɨ da'nɨ sɨyikwɨ'pɨnɨ'nɨŋɨ' imo'nɨŋa'rɨnɨ. Nionɨ e eŋa'pɨ na'nɨ “Poro sɨpi' neaika'rɨŋɨnigɨnɨ.” rɨseaimo'narɨnɨ?
47011008	Nionɨ xa'mɨ seyɨ'ne' seare'wapɨyimɨ na'nɨ Jisasoya' sɨyikɨ' imo'nɨgɨ'a' wi'nɨyɨ' nɨgwɨ' nɨmo'napa'na' nionɨ ɨ'wɨ'nɨŋɨ' ura'pɨŋanigɨnɨ.
47011009	Ayɨ' rɨpɨ seararɨŋɨnɨ. Nionɨ seyɨ'ne' tɨ'nɨ ŋweaŋa'na' negɨ' nɨrɨxɨ'mea' Masedonia pɨropenɨsɨ'yo da'ŋɨ'yɨ' wi' nɨbɨro amɨpi' nionɨ dɨ'wɨ' ikeamo'nɨŋa'pɨ xɨxenɨ niapɨgɨ'a' eŋagɨ na'nɨ segɨ'yɨ' womɨ ai' anɨŋɨ' wi' mɨwika'rɨŋanigɨnɨ. Pi' pi' nerɨ'na' Korinɨ ŋwea'yɨ'ne' anɨŋɨ' oseaika'rɨmɨnɨrɨ meŋanigɨnɨ. Rɨ'we'na' a'mɨ nɨseai'mearɨ'na' enɨ axɨ'pɨnɨ emɨ'a'rɨnɨ.
47011010	Xwɨyɨ'a' Kiraiso na'nɨ nepaxɨŋɨ' imo'nɨŋɨ'pɨ ɨ'a' xɨrɨŋa'onɨ aga nepa re seararɨŋɨnɨ, “Nionɨ ‘Korinɨ ŋwea'yo nure'wapɨyirɨ'na' nɨgwɨ' bɨ mura'parɨŋa'rɨnɨ.’ nɨrɨrɨ mɨxɨ' meakɨ'nɨnɨ'a'pɨ segɨ' Gɨrikɨ pɨropenɨsɨ'yo nɨmɨnɨ yanɨ' niwe'a warɨ'na' a'ma' wo a'wɨnɨ e da'nɨ nɨrakinɨ'a'manɨ.” seararɨŋɨnɨ.
47011011	“Poro pi' na'nɨ rɨ'a e neararɨnɨ?” rɨseaimo'narɨnɨ? “Dɨŋɨ' sɨxɨ' mɨneayarɨŋo eŋagɨ na'nɨ neararɨnɨ.” rɨseaimo'narɨnɨ? Oweoɨ, nionɨ dɨŋɨ' sɨxɨ' seayarɨŋagɨ na'nɨ Gorɨxo nɨjɨ'a'rɨnɨ.
47011012	Dɨŋɨ' sɨxɨ' seayarɨŋa'onɨ aiwɨ “Kiraisoya' wa'ɨ' wurɨmeiarɨŋwa' sea'yɨ e imo'nɨŋwa'onerɨnɨ.” rɨnarɨgɨ'a'wa “Porowa wa'ɨ' nɨrɨmerɨ'na' yarɨgɨ'a'pa axɨ'pɨ yarɨŋwa'onerɨnɨ.” nɨrɨro weyɨ' mearɨnarɨgɨ'a'pɨ mɨwia'ro'ɨmɨgɨnɨrɨ nɨgwɨ' mɨseara'pɨ' yarɨŋa'pɨ axɨ'pɨnɨ ne'ra umɨ'a'rɨnɨ.
47011013	Ayɨ' rɨpɨ na'nɨ e ne'ra umɨ'a'rɨnɨ. A'ma' nionɨ seararɨŋa'wa sa mimo'nɨ' wa'ɨ' wurɨmeiarɨgɨ'a'warɨnɨ. A'ma'yo yapɨ' wi'wapɨyanɨro na'nɨ yarɨgɨ'a'warɨnɨ. “Kiraisoya' wa'ɨ' wurɨmeiarɨgɨ'a' warɨ'anɨ?” oneaiaiwi'poyɨnɨrɨ wigɨ' imo'nɨgɨ'a'pɨ rɨtɨ' ninɨro xegɨ' bɨ imɨxɨnarɨgɨ'a'rɨnɨ.
47011014	Awa na'nɨ seararɨŋa'pɨ na'nɨ dɨŋɨ' nɨpɨki'nɨro ududɨ' mɨseainɨpanɨ. Seteno ai' xegɨ' imo'nɨŋɨ'pɨ ananɨ rɨtɨ' ninɨrɨ aŋɨ'najɨ' wɨ'a' o'ki'mɨxarɨŋɨ'yɨ' wo'nɨŋɨ' imo'narɨŋɨ'rɨnɨ.
47011015	Ayɨna'nɨ oya' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'wa wigɨ' imo'nɨgɨ'a'pɨ rɨtɨ' ninɨro a'ma'ya' sɨŋwɨ' tɨ'ŋɨ' e da'nɨ a'ma' we' ro'nɨgɨ'a' oimo'nɨ'poyɨnɨrɨ yarɨgɨ'a'yɨ' imo'nɨgɨ'a'pa'nɨŋɨ' imo'na'na' sɨrɨ' mɨpɨki'nɨpanɨ. Yoparɨ' imo'nɨ'e wigɨ' egɨ'a'pɨ tɨ'nɨ xɨxenɨ Gorɨxo pɨrɨ' umamonɨ'a' eŋagɨ na'nɨ rarɨŋɨnɨ.
47011016	Xa'mɨ rɨ'a'pɨ a'mɨ dirɨrɨ' nerɨ bɨ osearɨmɨnɨ. Nionɨ mɨxɨ' meakɨ'nɨmɨ'pɨ na'nɨ “Poro majɨ'a' nika'rɨnɨrɨ rarɨŋorɨnɨ.” mɨniaiwipanɨ. E nɨsearɨrɨ ai' sɨnɨ “Poro majɨ'a' nika'rɨnɨrɨ rarɨŋorɨnɨ.” nɨniaiwiro'na'yɨ', nionɨ segɨ' arɨ'a' egɨ'e da'nɨ mɨxɨ' meakɨ'nɨmɨ na'nɨ seyɨ'ne' majɨ'a' ika'rɨnarɨŋɨ' wo weyɨ' mearɨnarɨ'na' xe oenɨrɨ sɨŋwɨ' wɨnarɨgɨ'a'pa nionɨ enɨ sɨŋwɨ' nanɨ'poyɨ.
47011017	Nionɨ mɨxɨ' nɨmeakɨ'nɨnɨrɨ searɨmɨ'pɨ A'mɨna'o e ourɨnɨrɨ wimo'narɨŋɨ'pɨ tɨ'nɨ xɨxenɨ searɨmɨme'ɨnɨ. Aga majɨ'a' nika'rɨnɨrɨ “E yarɨŋa'onɨrɨ'anɨ?” nɨyaiwirɨ dɨŋɨ' sɨ'ŋa' nea'narɨŋɨ' wonɨ'nɨŋɨ' nimo'nɨrɨ searɨmɨ'ɨnɨ.
47011018	A'ma' obaxɨ' wigɨ' eŋɨ' ea'nɨgɨ'a'pimɨ da'nɨ egɨ'a'pɨ na'nɨ mɨxɨ' meakɨ'nɨnarɨgɨ'a' eŋagɨ na'nɨ nionɨ enɨ axɨ'pɨ bɨ mɨxɨ' meakɨ'nɨnɨmɨ'ɨnɨ.
47011019	Dɨŋɨ' e'mɨ' sai'mɨ' mogɨ'a'yɨ'ne' a'ma' wa majɨ'a' nika'rɨnɨro rarɨŋagɨ'a arɨ'a' nɨwiro'na' ananɨ yayɨ' tɨ'nɨ arɨ'a' wiarɨgɨ'a'yɨ'ne' eŋagɨ na'nɨ nionɨ enɨ segɨ' arɨ'a' egɨ'e da'nɨ mɨxɨ' bɨ meakɨ'nɨnɨmɨ'ɨnɨ.
47011020	Ai a'ma' wa seyɨ'ne' a'xeŋwarɨ' seaianɨro na'nɨ ŋwɨ' ikaxɨ' xegɨ' bɨ seare'kwɨ'kwɨyi'a'na'ranɨ, segɨ' amɨpi' seamɨwia'rekɨxe'a'na'ranɨ, yapɨ' nɨseai'wapɨyirɨŋɨ'pimɨ da'nɨ segɨ' amɨpi' ɨ'wɨ' seara'pa'na'ranɨ, wiwanɨŋowa sea'yɨ e nɨmɨ'eyoa'nɨro paimɨmɨ' seai'a'na'ranɨ, we' tɨ'nɨ sɨ'mɨmaŋɨ'yo seaupɨka'kwi'a'na'ranɨ, xe oneai'poyɨnɨrɨ sɨŋwɨ' wɨnarɨgɨ'a'yɨ'ne' eŋagɨ na'nɨ rarɨŋɨnɨ.
47011021	Xa'mɨ nionɨ seyɨ'ne' tɨ'nɨ nɨŋwearɨ'na' awa seaika'rarɨgɨ'a'pa axɨ'pɨ seaika'rɨmɨ na'nɨ eŋɨ' mea'nɨŋa'onɨ eŋagɨ na'nɨ aga aya' ninarɨnɨ. E nerɨ ai' nionɨ rɨxa majɨmajɨ'a' nika'rɨnɨrɨ wa aya' nepea'rɨma'na' pi' pi' mɨxɨ' meakɨ'nɨnarɨgɨ'a'pɨ na'nɨ nionɨ enɨ mɨxɨ' meakɨ'nɨnɨmɨ'ɨnɨ.
47011022	Awa “Xibɨruone imo'nɨŋwɨnɨ.” rarɨŋagɨ'a ai' nionɨ enɨ wonɨ menɨranɨ? Awa “Isɨrerone imo'nɨŋwɨnɨ.” rarɨŋagɨ'a ai' nionɨ enɨ wonɨ menɨranɨ? Awa “Ebɨrɨ'amoya'onerɨnɨ.” rarɨŋagɨ'a ai' nionɨ enɨ oya' wonɨ menɨranɨ?
47011023	Ai “Nionɨ rɨxa xo'xwɨ' nerɨ rarɨŋɨnɨ.” nimo'narɨnɨ. Awa “Kiraisomɨ xɨna'i'wane'nɨŋɨ' nimo'nɨrane wiiarɨŋwa'onerɨnɨ.” rarɨŋagɨ'a ai' nionɨ Kiraisomɨ nɨxɨ'dɨrɨ nɨwiirɨ'na' awamɨ wia'rɨ' sea'yɨ e nɨmu'rorɨ yarɨŋa'onɨrɨnɨ. Nɨrɨ'kwi'nɨma'na' omɨŋɨ' anɨŋɨ' minɨ' nerɨ mu'roarɨŋa'onɨrɨnɨ. Gwɨ' a'mɨ a'mɨ nɨŋwɨra'rɨgɨ'onɨ riwonɨrɨnɨ. Iwaŋɨ' a'mɨ a'mɨ aya' wi' nɨme'pegɨ'onɨ riwonɨrɨnɨ. Nɨpepaxɨ' xwapɨ' nika'rɨgɨ'onɨ riwonɨrɨnɨ.
47011024	Gɨ' Judayɨ' we' wu' ɨ'a' nɨnɨxeayiro iwarogɨ' nɨnɨme'pe'a nuro'na' 39 imo'nayinɨ na'nɨ neaayigɨ'onɨrɨnɨ.
47011025	Romɨyɨ' biau' bɨ ɨ'a' nɨnɨxeayiro wegwɨ'a' tɨ'nɨ iwaŋɨ' neaayigɨ'onɨrɨnɨ. Bɨnɨ sɨ'ŋa' tɨ'nɨ nearɨ nɨtɨgɨ'onɨrɨnɨ. Biau' bɨ sɨpɨxɨ'yo nurɨ'na' sɨpɨxɨ' sɨpi' e'a'na' rawɨrawa'yo pie'roayiŋa'onɨrɨnɨ. Sɨ'a' wɨyimɨ rawɨrawa'yo ikwia'rɨnɨmeŋa'onɨrɨnɨ.
47011026	Wa'ɨ' urɨmemɨnɨrɨ na'nɨ aŋɨ' nɨkɨrorɨ'na' iniɨgɨ' waxɨ' a'mɨ a'mɨ nɨma'roayipaxɨ' eŋonɨrɨnɨ. A'mɨ a'mɨ nɨra'pekɨxeayipaxɨ' nigɨ'onɨrɨnɨ. Gɨ' gwɨ' axɨ'ri' imo'nɨŋwa'yɨ' sɨpi' nika'rayipaxɨ' egɨ'onɨrɨnɨ. E'ma'yɨ' enɨ sɨpi' nika'rayipaxɨ' egɨ'onɨrɨnɨ. Aŋɨ' xwe'yo nemerɨ'na'ranɨ, a'ma' dɨŋɨ' meaŋe nemerɨ'na'ranɨ, rawɨrawa'yo nurɨ'na'ranɨ, mimo'nɨ' nɨrɨxɨ'mea' imo'nɨgɨ'a'yɨ' tɨ'ŋɨ' e nemerɨ'na'ranɨ, anɨ'nayipaxɨ' ne'ra emeŋa'onɨrɨnɨ.
47011027	Omɨŋɨ' rɨ'a' tɨ'ŋɨ' anɨŋɨ' minɨ' nerɨŋɨ'pimɨ da'nɨ okɨŋɨ' nɨweŋonɨrɨnɨ. Sɨ'a' obaxɨ'yo si raga'onɨrɨnɨ. Agwɨ'nɨ yayaga'onɨrɨnɨ. Iniɨgɨ' na'nɨ gwɨ'nɨ' yea'yɨ' niayagonɨrɨnɨ. Aiwa' na'nɨranɨ, iyɨ'a' na'nɨranɨ, aŋɨ' na'nɨranɨ, a'mɨ a'mɨ dɨ'wɨ' ikeamo'nayaga'onɨrɨnɨ.
47011028	Apɨ tɨ'nɨ a'mɨ bɨ sɨnɨ mɨsearɨpa nerɨ aiwɨ sɨ'a' ayɨ' ayo Jisasoya' sɨyikɨ' imo'nɨgɨ'a'yɨ' na'nɨ “Omɨ nuxɨ'dɨro'na' arɨge rɨ'a yarɨŋoɨ?” nɨyaiwirɨŋɨ'pimɨ da'nɨ dɨŋɨ' saŋɨ' nunarɨnɨ.
47011029	Wo Jisasomɨ pi'ra'nɨŋɨ' oxɨ'dɨmɨnɨrɨ nerɨ samɨŋɨ' we'a'na' nionɨ enɨ dɨŋɨ' sɨpi' niarɨŋagɨ na'nɨ eŋɨ' samɨŋɨ' nɨwearɨŋɨ'rɨnɨ. Womɨ a'ma' wi' xeŋwɨ'mɨnɨ nɨme'ra warɨŋagɨ'a na'nɨ ɨ'wɨ' e'a'na' nionɨ dɨŋɨ' rɨ'a' nɨxearɨŋɨ'rɨnɨ.
47011030	Mɨxɨ' meakɨ'nɨnarɨŋa'pɨ wi' pɨ'nɨ mɨwia'rɨpaxɨ' nimo'nɨ'agɨ na'nɨ amɨpi' nionɨ eŋɨ' mea'nɨpa nerɨ eŋa'pɨ —Apɨ na'nɨ a'ma' dɨŋɨ' nɨmorɨ'na' “Poro eŋɨ' samɨŋɨ' wearɨŋorɨ'anɨ?” yaiwiarɨgɨ'a'pɨrɨnɨ. Apɨ na'nɨ enɨ iwamɨ'o' nɨrɨrɨ mɨxɨ' meakɨ'nɨnɨmɨ'ɨnɨ.
47011031	Gorɨxo —O negɨ' A'mɨna' Jisasomɨ xano imo'nɨrɨ Ŋwɨ'a'o imo'nɨrɨ eŋorɨnɨ. Anɨŋɨ' i'ni'na' sea'yɨ e nume'ra upaxorɨnɨ. O nionɨ yapɨ' mɨseararɨŋa' eŋagɨ na'nɨ nɨjɨ'a' imo'nɨnɨ.
47011032	Nionɨ eŋɨ' mea'nɨ' nerɨ eŋa' rɨpɨ na'nɨ mɨxɨ' omeakɨ'nɨnɨmɨnɨ. Eŋi'na' nionɨ aŋɨ' Damasɨkasɨyɨ rɨnɨŋɨ'pimɨ ŋweaŋa'na' mɨxɨ' ina'yɨ' Aretasoya' kiapɨxo ɨ'a' nɨxɨranɨro na'nɨ xegɨ' sɨmɨŋɨ' wi'narɨgɨ'a'yo a'kɨŋa' ɨ'wi' nɨyonɨ awi' nura'ra uŋɨnigɨnɨ.
47011033	E e'agɨ negɨ' nɨrɨxɨ'mea'yɨ' wi' nionɨ soxɨ' ɨ'a'yo nɨnɨmia'rɨrɨ gwɨ' nɨja'rɨma'na' a'kɨŋa' pɨ'pɨ'wɨ' wɨyimɨ da'nɨ awayinɨ nɨmamo'wa'ra nɨnɨpie'roro na'nɨ oya' a'ma'yɨ' wi' ɨ'a' mɨnɨxegɨ'awixɨnɨ.
47012001	Mɨxɨ' nɨmeakɨ'nɨnɨrɨŋɨ'pimɨ da'nɨ naŋɨ' bɨ neaiipaxɨ' meŋagɨ aiwɨ wi' pɨ'nɨ wia'rɨpaxɨ' mimo'nɨŋɨnɨ. Ayɨna'nɨ A'mɨna'o wɨ'a' no'ki'mɨxɨŋɨ'pɨ tɨ'nɨ oya' dɨŋɨ'yo da'nɨ orɨŋa' wɨnɨŋa'pɨ tɨ'nɨ apiau' na'nɨ enɨ xwɨyɨ'xa' nɨrɨrɨ mɨxɨ' meakɨ'nɨnɨmɨ'ɨnɨ.
47012002	Nionɨ a'ma' Kiraiso tɨ'nɨ ika'rɨnɨŋɨ' wo eŋɨ'pɨ na'nɨ orɨmɨnɨ. Gorɨxo aŋɨ'namɨ na'nɨ ume'napɨŋorɨnɨ. Omɨ ume'napɨŋe da'nɨ xwiogwɨ' we' wu'kau' sɨkwɨ' wau' wau' rɨxa pweŋɨ'rɨnɨ. O dɨŋɨ'pɨnɨ rɨ'a peyiŋɨnigɨnɨ? Na'o enɨ rɨ'a peyiŋɨnigɨnɨ? Nionɨ majɨ'a'rɨnɨ. Sa Gorɨxo nɨjɨ'a'rɨnɨ.
47012003	A'ma' o aŋɨ'na —E a'ma' sɨyikwɨ' mi'nɨ' nimo'nɨro sɨrɨ' munɨ' ŋweagɨ'erɨnɨ. E na'nɨ nɨpeyirɨ'na' —Dɨŋɨ'pɨnɨ rɨ'a peyiŋɨnigɨnɨ? Na'o enɨ rɨ'a peyiŋɨnigɨnɨ? Nionɨ majɨ'a'rɨnɨ. Sa Gorɨxo nɨjɨ'a'rɨnɨ.
47012004	E na'nɨ nɨpeyirɨ'na' xwɨyɨ'a' sea'yɨ e imo'nɨŋɨ' eŋagɨ na'nɨ dɨŋɨ' nɨmorɨ a'waŋɨ' mɨrɨpaxɨ'pɨ arɨ'a' wirɨ xwɨyɨ'a' Gorɨxo xe a'ma'yo a'waŋɨ' ourɨ'wɨnɨgɨnɨrɨ sɨŋwɨ' mɨwɨnarɨŋɨ'pɨ arɨ'a' wirɨ eŋɨ'rɨnɨ.
47012005	A'ma' e yarɨŋomɨ nionɨ weyɨ' umearɨpaxɨ' aiwɨ niɨwanɨŋonɨ weyɨ' bɨ mɨmearɨnɨpa nema'na' ai' eŋɨ' samɨŋɨ' nɨweŋɨ'pɨ na'nɨ wi' nɨwiamo'mɨme'ɨnɨ.
47012006	Nionɨ nepa “Weyɨ' omearɨnɨmɨnɨ.” nɨnimo'nɨrɨ'na'yɨ', nepaxɨŋɨ' imo'nɨŋɨ'pɨnɨ rɨmɨ' eŋagɨ na'nɨ “Majɨmajɨ'a' ika'rɨnarɨŋorɨ'anɨ?” wi' niaiwipaxɨ' menɨnɨ. E nerɨ ai' a'ma' nionɨ na'nɨ dɨŋɨ' nɨmoro'na' nionɨ nemerɨ'na' ure'wapɨyarɨŋagɨ arɨ'a' niro sɨŋwɨ' nanɨro egɨ'a'pɨ na'nɨ wia'rɨ' oga'mɨ' nero orɨŋa' wɨnɨŋa'pimɨ da'nɨnɨ “O sea'yɨ e e imo'nɨŋorɨ'anɨ?” niaiwipɨ'rɨxɨnɨrɨ “A'mɨ weyɨ' bɨ omearɨnɨmɨnɨ.” mɨnimo'narɨnɨnɨ.
47012007	Gorɨxo nionɨ awiaxɨ' imo'nɨŋɨ'pɨ na'nɨ orɨŋa' a'ma' mɨtewɨ'narɨgɨ'a'pɨ nɨtewɨ'nɨrɨŋɨ'pimɨ da'nɨ wa'ri' mimo'nɨpa e'wɨnɨgɨnɨrɨ eŋɨ' wɨyi omɨ ayɨŋwɨ' o'wɨnɨgɨnɨrɨ sɨŋwɨ' nanɨŋɨnigɨnɨ. Eŋɨ' ayi nepa eŋɨ' na'nɨ mɨrarɨŋɨnɨ. Nionɨ wa'ri' mimo'nɨpa oenɨrɨ oboya' xwɨyɨ'a' yaŋɨ' urɨmeiarɨgɨ'a'yɨ' wo iwaŋɨ'nɨŋɨ' nɨnearɨ samɨŋɨ' nimɨxɨnɨ na'nɨ sɨŋwɨ' wɨnɨŋɨnigɨnɨ.
47012008	Apɨ na'nɨ A'mɨna'omɨ rɨxɨŋɨ' nurɨrɨ'na' pɨ'nɨ onɨwia'rɨnɨrɨ biau' bɨ urayi'agɨ ai'
47012009	o nionɨ rɨxɨŋɨ' urɨ'a'yɨ' tɨ'nɨ xɨxenɨ mɨnii' re nɨrɨŋɨnigɨnɨ, “A'ma' sɨŋwɨ' nɨseanɨrɨ'na' re yaiwipaxɨ' eŋagɨ na'nɨ, ‘Samɨŋɨ' wegɨ'a'yɨ' Gorɨxo eŋɨ' nɨwi'mɨxɨrɨŋɨ'pimɨ da'nɨ eŋɨ' sɨxɨ' wea'mɨxɨ'agɨ rɨ'a yarɨŋoɨ?’ yaiwipaxɨ' eŋagɨ na'nɨ nionɨ wa' nɨrɨwianɨrɨ siiarɨŋa'pimɨ joxɨ ɨ'a' nɨxɨrɨrɨ'na'yɨ', ayɨ' apa'nɨrɨnɨ.” nɨrɨŋɨnigɨnɨ. E nɨrɨŋɨ' eŋagɨ na'nɨ nionɨ eŋɨ' ea'nɨŋɨ' Kiraisoya'pɨ anɨŋɨ' eŋɨ' sɨxɨ' oni'mɨxɨnɨrɨ eŋɨ' samɨŋɨ' nɨwearɨŋɨ'pɨ na'nɨ ududɨ' mɨninɨ' yayɨ' tɨ'nɨ mɨxɨ' meakɨ'nɨnɨmɨ'ɨnɨ.
47012010	Ayɨna'nɨ nionɨ eŋɨ' samɨŋɨ' nɨwerɨ'na' Kiraiso eŋɨ' sɨxɨ' ni'mɨxɨŋɨ'pimɨ da'nɨ eŋɨ' sɨxɨ' ea'narɨŋa' eŋagɨ na'nɨ nionɨ wa'ɨ' urɨmearɨ'na' amɨpi' a'ma' eŋɨ' samɨŋɨ' wepaxɨ' imɨxarɨŋɨ'pɨ ni'mea'a'na'ranɨ, a'ma' paimɨmɨ' nika'ra'na'ranɨ, dɨŋɨ' rɨ'a' nɨwepaxɨ' imo'nɨŋɨ'pɨ ni'mea'a'na'ranɨ, rɨ'mewa' ni'a'na'ranɨ, xeanɨŋɨ' nika'ra'na'ranɨ, apɨ nɨpɨnɨ na'nɨ “Ayɨ' ananɨrɨnɨ.” yaiwiarɨŋa'rɨnɨ.
47012011	“Nionɨ mɨxɨ' nɨmeakɨ'nɨnɨrɨ'na' nɨra weapɨ'a'pɨ majɨmajɨ'a' nika'rɨnɨrɨ rɨ'a'rɨnɨ.” nimo'narɨnɨ. E nerɨ ai' sewanɨŋɨ'yɨ'ne' mɨxɨ' apɨ omeakɨ'nɨnɨrɨ nimɨxɨ'agɨ'a na'nɨ apɨ e e'a'rɨnɨ. Nionɨ na'nɨ wa rarɨgɨ'a'pa sɨyikwɨ'pɨnɨ'nɨŋɨ' nimo'nɨrɨ ai' “Kiraisoya' wa'ɨ' wurɨmeiarɨŋwa' sea'yɨ e imo'nɨŋwa'onerɨnɨ.” rɨnarɨgɨ'a'wa wi' mɨnɨmu'rogɨ'onɨ eŋagɨ na'nɨ seyɨ'ne' weyɨ' nɨnɨmearɨro sɨŋwɨrɨyɨ', xɨxenɨ epaxɨ' imo'nɨŋɨ'pɨ tɨ'nɨ yanɨro egɨ'a'rɨnɨ.
47012012	Ayɨ' rɨpɨ na'nɨ seararɨŋɨnɨ. Nionɨ seyɨ'ne' tɨ'nɨ nɨŋwearɨ'na' Kiraisoya' wa'ɨ' wurɨmeiarɨgɨ'a' nepaxɨŋɨ' imo'nɨgɨ'a'wa emɨmɨ' ero aya' rɨwamo'nɨpaxɨ' imo'nɨŋɨ'pɨ ero yarɨgɨ'a'pɨ arɨ'ki' anɨŋɨ' minɨ' seai'wapɨyayiŋa'rɨnɨ.
47012013	Jisasoya' sɨyikɨ' imo'nɨgɨ'a' wi'nɨyo nɨwi'mearɨ'na' we'yo umearɨŋa'pa seyɨ'ne' enɨ axɨ'pɨ nɨseamema'na' ai' wiamoŋa'pɨ, ayɨ' rɨpɨnɨrɨnɨ. Nionɨ aiwa' nɨmɨ na'nɨ nɨgwɨ' bɨ nɨseara'pɨrɨ anɨŋɨ' mɨseaika'rɨŋanigɨnɨ. Sɨpi' e seaiŋa'pɨ na'nɨ ananɨ yokwarɨmɨ' niipɨ'rɨre'oɨ?
47012014	Arɨ'a' ni'poyɨ. Rɨxa biau' bɨŋa'onɨ a'mɨ bɨ bɨmɨnɨrɨ na'nɨ imo'nɨŋɨnɨ. A'mɨ bɨ bɨmɨnɨrɨ na'nɨ nimo'nɨrɨ ai' anɨŋɨ' seaika'rɨmɨ'a'manɨ. Segɨ' amɨpi' bɨ mɨseara'pɨ' sa seyɨ'ne' tɨ'nɨ nawi'nɨ dɨŋɨ' sɨxɨ' ni'nɨrɨ oŋweaaneyɨnɨrɨ bɨmɨ'a na'nɨ rarɨŋɨnɨ. Seyɨ'ne' nɨjɨ'a'rɨnɨ. Niai'wɨ'yɨ' xanɨyau'mɨ amɨpi' arɨra' wi'ɨmɨgɨnɨrɨ awi' ea'mea'mɨ' ya'rɨpaxɨ'manɨ. Xanɨyau' niai'wɨ'yo arɨra' owiaiyɨnɨrɨ amɨpi' bɨ awi' ea'mea'mɨ' ya'rɨpaxɨ'rɨnɨ. Segɨ' se'nomɨ, ayɨ' nionɨ e'nɨŋɨ' imo'nɨŋa'onɨ eŋagɨ na'nɨ rarɨŋɨnɨ.
47012015	Seyɨ'ne' arɨra' seaimɨ na'nɨ gɨ' amɨpi' nɨ'nɨ emɨ nɨmorɨ'na' ayɨ' yayɨ' tɨ'nɨ emɨ mo'mɨ'a'rɨnɨ. Arɨra' seaimɨ na'nɨ nɨyorɨ'rɨnɨrɨ'na' ayɨ' yayɨ' tɨ'nɨ yorɨ'rɨnɨmɨ'a'rɨnɨ. Nionɨ e nerɨ dɨŋɨ' sɨxɨ' aya' wi' seayarɨŋagɨ na'nɨ seyɨ'ne' sa bɨ onɨmia'pɨ dɨŋɨ' sɨxɨ' nɨyipɨ'rɨre'oɨ?
47012016	Nionɨ seyɨ'ne' tɨ'nɨ nɨŋwearɨ'na' anɨŋɨ' wi' mɨseaika'rɨŋa' aiwɨ a'ma' wi' re searɨpɨ'ra'oɨ, “O sɨŋwɨ' samamɨ' nerɨ ɨ'wɨ' nerɨŋɨ'pimɨ da'nɨ yapɨ' seaiepɨsiŋɨ'rɨnɨ.” E searɨpɨ'rɨ'a aiwɨ wi' e mɨseaika'rɨŋanigɨnɨ.
47012017	A'ma' nionɨ seyɨ'ne' tɨ'e na'nɨ nurowa're'napɨrɨŋɨ'pimɨ da'nɨ enɨ yapɨ' nɨseai'wapɨyirɨ ɨ'wɨ' bɨ mɨseara'pɨŋanigɨnɨ.
47012018	Taitaso seyɨ'ne' tɨ'ŋɨ' e na'nɨ bɨnɨ na'nɨ eŋɨ' rɨre'mɨxɨ' wiowa'rɨŋanigɨnɨ. Negɨ' nɨrɨxɨ'mea' o tɨ'nɨ bɨŋo enɨ nɨkumɨxɨrɨ wɨ're'napɨŋanigɨnɨ. Taitaso yapɨ' nɨseai'wapɨyirɨ segɨ' amɨpi' bɨ rɨseara'pɨŋɨnigɨnɨ? Oweoɨ, wi' e meŋɨnigɨnɨ. Xa'mɨ none seyɨ'ne' nɨseai'mearɨ'na' eŋwa'pɨ na'nɨ pi'ra'nɨŋɨ' dɨŋɨ' mo'poyɨ. Taitaso “Pi'ra'nɨŋɨ' e oemɨnɨ.” nɨyaiwirɨ seaiiŋɨ'pa none enɨ axɨ'pɨ nerane omɨ nu'mɨ irɨkwɨ'nɨŋɨ' mikea'nɨpa reŋwanigɨnɨ?
47012019	Xwɨyɨ'a' rɨpɨ ɨ'a' nɨroro'na' anɨŋɨ' re rɨneaiaiwiarɨŋoɨ, “Porowa wigɨ' egɨ'a'pɨ na'nɨ xwɨyɨ'a' wa'kwi'nanɨro na'nɨ rɨ'a rarɨŋoɨ?” rɨneaiaiwiarɨŋoɨ? Negɨ' dɨŋɨ' sɨxɨ' seayiŋwa'yɨ'ne', wi' e oneaiaiwi'poyɨnɨrɨ mɨrarɨŋwɨnɨ. Sewanɨŋɨ'yɨ'ne' Kiraisomɨ nɨxɨ'dɨro'na' eŋɨ' nea'nɨro xɨ'dɨpɨ'rɨ'a na'nɨ Gorɨxoya' sɨŋwɨ' tɨ'ŋɨ' e da'nɨ Kiraiso awa e ourɨ'poyɨnɨrɨ neaimɨxɨŋɨ'pɨnɨ eŋɨ' ni'mɨxɨrɨ seararɨŋwɨnɨ.
47012020	Nionɨ a'mɨ seyɨ'ne' tɨ'ŋɨ' e nɨre'morɨ'na' “Naŋɨ' ayɨ' e imo'nɨŋagɨ'a owɨnɨmɨnɨ.” nɨyaiwia bɨmɨ'a'pɨ tɨ'nɨ xɨxenɨ mimo'nɨ' xegɨ' bɨ imo'nɨŋa'na' seai'mea'mɨgɨnɨrɨ aya' sɨ'wɨ' nɨroarɨnɨ. Seyɨ'ne' enɨ “Poro awayinɨ nimo'nɨma'na' oneai'meanɨ.” yaiwiarɨgɨ'a'pɨ tɨ'nɨ xɨxenɨ nimo'nɨmɨ mɨseai'mea' wikɨ' no'nɨmɨ seai'mea'mɨgɨnɨrɨ aya' sɨ'wɨ' nɨroarɨnɨ. Seyɨ'ne' sɨnɨ sɨ'mɨ' tɨ'nɨ nɨwia'pɨ'ga uro sɨpi' dɨŋɨ' nɨyaiwiga uro wikɨ' rɨ'a' a'pia'wɨ'nɨŋɨ' no'ga uro rɨrowia'mɨ' niga uro ikayɨ'wɨ' nɨmearɨga uro mɨmayɨ'o' nɨro'ga uro wa'rɨxa nimo'ga uro mɨxɨ' ne'pe'ga uro yarɨŋagɨ'a sɨŋwɨ' seanɨmɨgɨnɨrɨ na'nɨ seararɨŋɨnɨ.
47012021	Nionɨ a'mɨ nɨbɨrɨ nɨseai'mearɨ'na' segɨ' sɨpi' yarɨgɨ'a'pimɨ da'nɨ Gorɨxo aya' nimo'a'na' segɨ' sɨŋwɨ' anɨgɨ'e da'nɨ ŋwɨ' ea'mɨgɨnɨrɨ aya' sɨ'wɨ' nɨroarɨnɨ. Xa'mɨ segɨ'yɨ' wi' ɨ'wɨ' nero wigɨ' ɨ'wɨ' inɨgɨ'a'pɨranɨ, ɨ'wɨ' ninɨrɨ rɨ'pea'nɨgɨ'a'pɨranɨ, piaxɨ' wea'nɨpaxɨ' imo'nɨŋɨ'pɨ egɨ'a'pɨranɨ, rɨxa rɨ'wɨ'mɨnɨ mɨmamo' sɨnɨ yarɨŋagɨ'a sɨŋwɨ' nɨseanɨrɨ'na' ŋwɨ' ea'mɨgɨnɨrɨ rarɨŋɨnɨ.
47013001	Seyɨ'ne' tɨ'ŋɨ' e na'nɨ rɨxa biau' bɨŋa'onɨ a'mɨ bɨ bɨmɨ'a'rɨnɨ. Rɨxa nɨseai'mearɨ'na' xwɨyɨ'a' Bɨkwɨ'yo nɨrɨnɨrɨ ea'nɨŋɨ' rɨpɨ “Xwɨyɨ'a' nimɨxɨrɨ'na' sɨŋwɨ' wɨnaro'ɨ'a' wau'ranɨ, wau' woranɨ, sopɨŋɨ' noro'na'yɨ', ‘Apɨ nepa rɨ'a imo'nɨnɨ?’ yaiwipaxɨ'rɨnɨ.” nɨrɨnɨrɨ ea'nɨŋɨ'pimɨ nɨxɨ'dɨrane xwɨyɨ'a' imɨxanɨ'wa'rɨnɨ.
47013002	Xa'mɨ nɨbɨma'na' a'mɨ rɨ'wɨ'yo nɨbɨrɨ'na' i'kwairɨrɨ' seaiŋa'pa agwɨ seyɨ'ne' sɨnɨ mɨseai'meapa nerɨ'na' segɨ' ɨ'wɨ' e'ɨ'a'yo tɨ'nɨ ɨ'wɨ' me'ɨ'a' wi'nɨyɨ'ne' tɨ'nɨ na'nɨ payɨ' nearɨ i'kwairɨrɨ' seawa're'naparɨŋɨnɨ. Nionɨ a'mɨ bɨ nɨbɨrɨ'na' a'ma' ɨ'wɨ' yarɨgɨ'a'yɨ' sɨnɨ xe oe'poyɨnɨrɨ sɨŋwɨ' wɨnɨmɨ'a'manɨ.
47013003	Seyɨ'ne' dɨŋɨ' re yaiwiarɨŋagɨ na'nɨ e emɨ'a'rɨnɨ, “Nene ‘Kiraiso nepa Poromɨ da'nɨ rarɨŋɨ'rɨnɨ.’ yaiwianɨ na'nɨ o e oneai'wapɨyinɨ.” yaiwiarɨŋagɨ'a na'nɨ e emɨ'a'rɨnɨ. O pi'ra'nɨŋɨ' owimɨxɨmɨnɨrɨ nerɨ'na' samɨŋɨ' nɨwerɨ seaiarɨŋomanɨ. Eŋɨ' tɨ'nɨ seaiarɨŋorɨnɨ.
47013004	Eŋi'na' o samɨŋɨ' weŋa'na' i'kɨ'a' yoxa'ɨ'pa'mɨ yekwɨroa'rɨgɨ'a' aiwɨ Gorɨxoya' eŋɨ' ea'nɨŋɨ'pimɨ da'nɨ a'mɨ sɨŋɨ' ŋweaŋorɨnɨ. Xɨ'o tɨ'nɨ nawi'nɨ ika'rɨnɨŋwa' eŋagɨ na'nɨ eŋɨ' samɨŋɨ' weŋwa'one aiwɨ seyɨ'ne' tɨ'ŋɨ' e na'nɨ nɨbɨrane pi'ra'nɨŋɨ' seaimɨxanɨrɨ nerane'na' sɨŋo tɨ'nɨ nawi'nɨ nɨkumɨxɨnɨrane imo'nɨŋwa' eŋagɨ na'nɨ eŋɨ' ea'nɨŋɨ' Gorɨxoya' tɨ'nɨ seameanɨ'wa'rɨnɨ.
47013005	Seyɨ'ne' woxɨnɨ woxɨnɨ “Nepa Kiraisomɨ dɨŋɨ' wɨkwɨ'roarɨŋa' wonɨrɨ'anɨ? Mɨwɨkwɨ'roarɨŋa' wonɨrɨ'anɨ?” nɨyaiwinɨrɨ iwamɨ'o' inɨ'ɨrɨxɨnɨ. Sewanɨŋɨ'yɨ'ne' woxɨnɨ woxɨnɨ sɨŋwɨ' ainenaxɨ'dɨ'ɨrɨxɨnɨ. “Jisasɨ Kiraiso tɨ'nɨ mɨŋi'nɨŋwae'nerɨnɨ.” nɨyaiwinɨro sɨŋwɨ' mi' no'mɨxɨnɨro nɨjɨ'a' mimo'nɨpa reŋoɨ? E nɨsearɨrɨ ai' sɨŋwɨ' nainenaxɨ'dɨrɨ'na' mɨwia'ro'ɨ'a'yɨ' imo'nɨŋa'na'yɨ', “Kiraiso tɨ'nɨ mɨŋi'nɨŋwae'nerɨnɨ.” nɨyaiwinɨro sɨŋwɨ' mi' o'mɨxɨnɨpaxɨ' menɨnɨ.
47013006	E nɨsearɨrɨ ai' nionɨ dɨŋɨ' re seaikwɨ'moŋɨnɨ. Seyɨ'ne' none sɨŋwɨ' nɨneanaxɨ'dɨro'na' rɨxa mɨmɨwia'ro'wa'one imo'nɨŋagwɨ neanarɨŋoɨ.
47013007	Seyɨ'ne' sɨpi' wi' mepa oe'poyɨnɨrɨ Gorɨxomɨ rɨxɨŋɨ' seaurɨyarɨŋwa'rɨnɨ. A'ma' wi' re oneaiaiwi'poyɨnɨrɨ, “Porowa Korinɨ ŋwea'yo wa'ɨ' nurɨmerɨ'na' wi' mɨmɨwia'rogɨ'awixɨnɨ.” oneaiaiwi'poyɨnɨrɨ seaurɨyarɨŋwa'manɨ. “Porowa mɨwia'rogɨ'awixɨnɨ.” neaiaiwiarɨŋagɨ'a aiwɨ seyɨ'ne' naŋɨ' imo'nɨŋɨ'pɨ tɨ'nɨ xɨxenɨ epɨ'rɨ na'nɨ Gorɨxomɨ rɨxɨŋɨ' seaurɨyarɨŋwa'rɨnɨ.
47013008	Ayɨ' rɨpɨ na'nɨrɨnɨ. None pi' pi' nerane'na' xwɨyɨ'a' nepaxɨŋɨ'pimɨ dɨŋɨ' mɨwɨkwɨ'ropa oe'poyɨnɨrɨ wi' yarɨŋwa'onemanɨ. Apimɨ dɨŋɨ' wɨkwɨ'ropaxɨ'pɨnɨ yarɨŋwa'onerɨnɨ.
47013009	None eŋɨ' samɨŋɨ' neawe'agɨ ai' seyɨ'ne' eŋɨ' nea'nɨro Kiraisomɨ xɨ'darɨŋagɨ'a nɨseanɨrɨ'na' yayɨ' yarɨŋwa'rɨnɨ. Seyɨ'ne' yo'ɨ' oimo'nɨ'poyɨnɨrɨ Gorɨxomɨ rɨxɨŋɨ' seaurɨyarɨŋwa'rɨnɨ.
47013010	Ayɨ' rɨpɨ na'nɨ agwɨ nionɨ seyɨ'ne' tɨ'nɨ mɨŋwea' wi' e da'nɨ nɨŋwea'ma'na' payɨ' rɨna eaarɨŋɨnɨ. “Nionɨ segɨ' tɨ'ŋɨ' e na'nɨ nɨbɨrɨ'na' Gorɨxo ne'nɨ' tɨ'ŋo'nɨŋɨ' oimo'nɨrɨ nimɨxɨŋɨ'pimɨ da'nɨ rɨ'a' tɨ'ŋɨ' oseamemɨnɨ.” mɨnimo'narɨŋagɨ na'nɨ payɨ' rɨna nearɨ wɨ're'naparɨŋɨnɨ. Ayɨ' rɨpɨ na'nɨ rarɨŋɨnɨ. Gorɨxo ne'nɨ' tɨ'ŋo'nɨŋɨ' oimo'nɨrɨ nɨnimɨxɨrɨ'na' a'ma' xɨ'omɨ dɨŋɨ' wɨkwɨ'roarɨgɨ'a'yo uyɨ'niɨ' ume'wɨnɨgɨnɨrɨ nimɨxɨŋɨ'manɨ. Eŋɨ'nɨ wi'mɨxɨ'wɨnɨgɨnɨrɨ nimɨxɨŋɨ'rɨnɨ.
47013011	Negɨ' nɨrɨxɨ'mea'yɨ'ne', yoparɨ' rɨpɨ nearɨ'na' yayɨ' seawa're'naparɨŋɨnɨ. Seyɨ'ne' yo'ɨ' oimo'naneyɨnɨro anɨŋɨ' minɨ' ero nionɨ eŋɨ' rɨre'mɨxɨ' seaiarɨŋa'pɨ arɨ'a' o'kiarɨ' mo'nɨro dɨŋɨ' axɨ'pimɨnɨ xɨ'dɨro pɨyɨ'a' wero e'ɨ'rɨxɨnɨ. Seyɨ'ne' e nero'na'yɨ', Gorɨxo —O a'ma' na'nɨ dɨŋɨ' sɨpi' seainɨ na'nɨ seaimɨxɨrɨ pɨyɨ'a' wepɨ'rɨ na'nɨ seaimɨxɨrɨ eŋorɨnɨ. O i'ni'na' dɨŋɨ' seakɨkayonɨ'a'rɨnɨ.
47013012	Gorɨxomɨ dɨŋɨ' wɨkwɨ'rogɨ'a'yɨ'ne' yayɨ' ninɨro'na' yayɨ' o'ɨ' ea'nenɨ'ɨ'rɨxɨnɨ.
47013013	Gorɨxoya' a'ma' nionɨ tɨ'nɨ re ŋweagɨ'a'yɨ' yayɨ' seawa're'naparɨŋoɨ.
47013014	“Seyɨ'ne' nɨyɨ'ne'nɨ A'mɨna' Jisasɨ Kiraiso wa' seawianɨrɨ Gorɨxo dɨŋɨ' sɨpi' seairɨ oya' kwi'yɨ'pɨ nawi'nɨ seakumɨxa'rɨrɨ e'wɨnɨgɨnɨ.” nimo'narɨnɨ.
48001001	Poronɨ —Nionɨ Kiraisoya' wa'ɨ' wurɨmeiarɨŋa' wonɨrɨnɨ. A'ma' wi' Gorɨxo na'nɨ wa'ɨ' wurɨmei'wɨnɨgɨnɨrɨ nɨrowa're'napɨgɨ'a'manɨ. Wi' Gorɨxoya' wa'ɨ' wurɨmeiarɨgɨ'a' wo imo'nɨ'wɨnɨgɨnɨrɨ nɨrɨ'peagɨ'a'manɨ. A'po Gorɨxo —O Jisasɨ Kiraiso xwa'rɨpa'yo da'nɨ owia'pɨ'nɨmeanɨrɨ sɨŋɨ' wimɨxɨŋorɨnɨ. O tɨ'nɨ Kiraiso tɨ'nɨ awau' nɨrɨ'peagɨ'i'onɨrɨnɨ. Nionɨ tɨ'nɨ negɨ' nɨrɨxɨ'mea' re ŋweagɨ'a' nɨ'nɨ tɨ'nɨ Gorɨxoya' sɨyikɨ' imo'nɨgɨ'a' Garesia pɨropenɨsɨ'yo aŋɨ' bɨ bimɨ ŋweagɨ'a'yɨ'ne' na'nɨ payɨ' rɨna nearɨ mo'naparɨŋwiɨ.
48001002	Poronɨ —Nionɨ Kiraisoya' wa'ɨ' wurɨmeiarɨŋa' wonɨrɨnɨ. A'ma' wi' Gorɨxo na'nɨ wa'ɨ' wurɨmei'wɨnɨgɨnɨrɨ nɨrowa're'napɨgɨ'a'manɨ. Wi' Gorɨxoya' wa'ɨ' wurɨmeiarɨgɨ'a' wo imo'nɨ'wɨnɨgɨnɨrɨ nɨrɨ'peagɨ'a'manɨ. A'po Gorɨxo —O Jisasɨ Kiraiso xwa'rɨpa'yo da'nɨ owia'pɨ'nɨmeanɨrɨ sɨŋɨ' wimɨxɨŋorɨnɨ. O tɨ'nɨ Kiraiso tɨ'nɨ awau' nɨrɨ'peagɨ'i'onɨrɨnɨ. Nionɨ tɨ'nɨ negɨ' nɨrɨxɨ'mea' re ŋweagɨ'a' nɨ'nɨ tɨ'nɨ Gorɨxoya' sɨyikɨ' imo'nɨgɨ'a' Garesia pɨropenɨsɨ'yo aŋɨ' bɨ bimɨ ŋweagɨ'a'yɨ'ne' na'nɨ payɨ' rɨna nearɨ mo'naparɨŋwiɨ.
48001003	“Negɨ' a'po Gorɨxo tɨ'nɨ negɨ' A'mɨna' Jisasɨ Kiraiso tɨ'nɨ wa' seawianɨri seyɨ'ne' nɨwayɨro'nɨro ŋweapɨ'rɨ na'nɨ seaimɨxɨri oe'piyɨ.” nimo'narɨnɨ.
48001004	Kiraiso nene a'ma' Gorɨxomɨ mɨxɨ'darɨgɨ'a'yɨ' yarɨgɨ'a'pa mepa yanɨ'wa' na'nɨ uyɨ'niɨ' yarɨgɨ'a' ri'na' da'nɨ gwɨ'nɨŋɨ' neai'kweanɨ na'nɨ eŋɨnigɨnɨ. E nerɨ'na' negɨ' a'po Gorɨxo “E e'wɨnɨgɨnɨ.” yaiwiŋɨ'pɨ tɨ'nɨ xɨxenɨ nerɨ nene ɨ'wɨ' yarɨŋwa'pɨ yokwarɨmɨ' neaiimɨnɨrɨ na'nɨ yoxa'ɨ'pa'mɨ xe onɨpɨki'poyɨnɨrɨ eŋɨnigɨnɨ.
48001005	Ayɨna'nɨ i'ni'na' Gorɨxomɨ yayɨ' nume'ra u'wanɨgɨnɨ. E e'wanɨgɨnɨ.
48001006	Nionɨ seyɨ'ne' yarɨgɨ'a'pɨ na'nɨ ududɨ' xwe' ninarɨnɨ. Seyɨ'ne' sɨnɨ me' Kiraiso wa' nɨseawianɨrɨ seaiiŋɨ'pimɨ da'nɨ Gorɨxonɨya' oimo'nɨ'poyɨnɨrɨ we'yo ɨ'a' seaumɨrɨŋomɨ nɨwiepɨsamoa'rɨmɨ nuro mimo'nɨ' xwɨyɨ'a' yayɨ' neainarɨŋɨ' bimɨ oxɨ'daneyɨnɨro yarɨŋagɨ'a na'nɨ ududɨ' xwe' ninarɨnɨ.
48001007	Apɨ nepa xwɨyɨ'a' yayɨ' neainɨpaxɨ' bɨmanɨ. A'ma' wi' seyɨ'ne' aya' nɨsearemoro xwɨyɨ'a' Kiraiso na'nɨ yayɨ' neainɨpaxɨ' imo'nɨŋɨ'pɨ nai'roayirɨ ikɨxeanɨro yarɨŋagɨ'a na'nɨ rarɨŋɨnɨ.
48001008	A'ma'one ai'ranɨ, aŋɨ'najɨ' wo ai'ranɨ, xwɨyɨ'a' yayɨ' neainarɨŋɨ' nionɨ xa'mɨ wa'ɨ' nɨsearɨrɨ'na' seara'rɨŋa'pɨ tɨ'nɨ xɨxenɨ mɨsearɨ' xegɨ' bɨ nɨsearɨrɨ'na'yɨ', xe roapɨki'nɨ'wanɨgɨnɨ.
48001009	Nɨsearɨrɨ'na' rɨxa e seara'rɨŋwa' aiwɨ a'mɨ axɨ'pɨ bɨ osearɨmɨnɨ. Gɨyɨ' gɨyɨ' xwɨyɨ'a' yayɨ' neainarɨŋɨ' nionɨ wa'ɨ' seararɨ'na' arɨ'a' nigɨ'a'pɨ tɨ'nɨ xɨxenɨ mɨsearɨ' xegɨ' bɨ nɨsearɨrɨ'na'yɨ', xe roapɨki'nɨ'ɨ'rɨxɨnɨ.
48001010	“Poro a'ma' nɨ'nɨ xɨ'o yarɨŋɨ'pɨ na'nɨ yayɨ' owinɨrɨ rarɨnɨ.” rɨseaimo'narɨnɨ? Oweoɨ, a'ma' marɨ'a'ɨ, Gorɨxonɨ nionɨ yarɨŋa'pɨ na'nɨ yayɨ' owinɨrɨ yarɨŋɨnɨ. “Poro a'ma' si'rogwɨ' tɨ'ŋa'onɨ oimo'nɨmɨnɨrɨ yarɨnɨ.” rɨseaimo'narɨnɨ? Nionɨ a'ma' si'rogwɨ' tɨ'ŋa'onɨ oimo'nɨmɨnɨrɨ nerɨ sɨŋwɨrɨyɨ', Kiraisoya' xɨna'i'nɨ'nɨŋɨ' nimo'nɨrɨ omɨŋɨ' wiiarɨŋa'onɨ imo'nɨmɨnɨrɨ eŋa'manɨ.
48001011	Nɨrɨxɨ'mea'yɨ'ne', xɨxenɨ imo'nɨŋɨ' rɨpɨ osearɨmɨnɨ. Xwɨyɨ'a' yayɨ' neainarɨŋɨ' nionɨ wa'ɨ' searɨŋa'pɨ a'ma' wi' e'rowia'pɨ'nɨgɨ'a'pɨmanɨ.
48001012	A'ma' wo rarɨŋagɨ arɨ'a' wiŋa'pɨmanɨ. A'ma' wo nɨre'wapɨyiŋɨ'pɨmanɨ. Oweoɨ, sa Jisasɨ Kiraiso xewanɨŋo wɨ'a' no'ki'mɨxɨŋɨ'pɨrɨnɨ.
48001013	“Gɨ' Judayɨ' Gorɨxomɨ pi'ra'nɨŋɨ' oxɨ'daneyɨnɨro yarɨgɨ'a'pa nionɨ eŋi'na' nerɨ'na' yaga'pɨ na'nɨ seyɨ'ne' rɨxa arɨ'a' wigɨ'awixɨnɨ.” nimo'narɨnɨ. Gorɨxoya' sɨyikɨ' iwamɨ'o' imo'nɨgɨ'a'yo xeanɨŋɨ' rɨ'a' tɨ'ŋɨ' nɨwika'rɨrɨ anɨpa' imɨxa'rɨ'ɨmɨgɨnɨrɨ yaga'rɨnɨ.
48001014	Gɨ' arɨ'owa e'rowia'pɨ'nɨgɨ'a'pɨ oxɨ'dɨmɨnɨrɨ nerɨ'na' gɨ' nɨrɨkwɨ' wa nionɨ tɨ'nɨ xɨxenɨ imo'nagɨ'a'manɨ. Nionɨ gɨ' arɨ'owa ne'rowia'pɨ'nɨro nɨneai'wapɨya bɨgɨ'a'pɨ oxɨ'dɨmɨnɨrɨ aya' rɨ'a' nɨweagɨ' eŋagɨ na'nɨ nionɨ tɨ'nɨ xɨxenɨ imo'nagɨ'a'manɨ.
48001015	Nionɨ e yaga'onɨ aiwɨ Gorɨxo —O gɨ' ino'ki' sɨnɨ mɨnɨxɨrɨ' eŋa'na' wa' nɨnɨwianɨrɨŋɨ'pimɨ da'nɨ xɨ'oya'onɨ oimo'nɨrɨ na'nɨ we'yo ɨ'a' numɨrɨŋorɨnɨ. O Poro gɨ' i'wo na'nɨ e'ma'yo wa'ɨ' nurɨmei'wɨnɨgɨnɨrɨ nɨwimo'nɨrɨ o na'nɨ wɨ'a' no'ki'mɨxɨŋi'na' axi'na' nurɨ wɨ'a' no'ki'mɨxɨ'ɨ'pɨ na'nɨ a'ma' wi' tɨ'nɨ xwɨyɨ'a' bɨ mɨrɨnɨŋwanigɨnɨ.
48001016	Nionɨ e yaga'onɨ aiwɨ Gorɨxo —O gɨ' ino'ki' sɨnɨ mɨnɨxɨrɨ' eŋa'na' wa' nɨnɨwianɨrɨŋɨ'pimɨ da'nɨ xɨ'oya'onɨ oimo'nɨrɨ na'nɨ we'yo ɨ'a' numɨrɨŋorɨnɨ. O Poro gɨ' i'wo na'nɨ e'ma'yo wa'ɨ' nurɨmei'wɨnɨgɨnɨrɨ nɨwimo'nɨrɨ o na'nɨ wɨ'a' no'ki'mɨxɨŋi'na' axi'na' nurɨ wɨ'a' no'ki'mɨxɨ'ɨ'pɨ na'nɨ a'ma' wi' tɨ'nɨ xwɨyɨ'a' bɨ mɨrɨnɨŋwanigɨnɨ.
48001017	Wa'ɨ' wurɨmeipɨ'rɨ'a na'nɨ xa'mɨ nimo'nɨgɨ'a'wa Jerusaremɨ ŋweagɨ'e na'nɨ wi' muŋanigɨnɨ. Sa Arebiayɨ'ya' aŋɨ'yo'mɨnɨ nurɨ e da'nɨ a'mɨ aŋɨ' Damasɨkasɨyɨ rɨnɨŋɨ'pimɨ na'nɨ uŋanigɨnɨ.
48001018	E nemonɨ xwiogwɨ' rɨxa wau' wo pwe'a'na' “Pitao tɨ'nɨ xwɨyɨ'a' ŋwea'ɨmɨgɨnɨ.” nɨyaiwirɨ Jerusaremɨ na'nɨ nurɨ o tɨ'nɨ nɨŋwearɨ'na' sɨ'a' we' wu'kau' sɨkwɨ' wu' yeamu'roarɨ'na'
48001019	wa'ɨ' wurɨmeiarɨgɨ'a' wɨ'amɨ sɨŋwɨ' mɨwɨnɨpa ne'ra numa'na' ai' Jemiso, A'mɨna'omɨ xogwa'omɨnɨ sɨŋwɨ' wɨnɨŋanigɨnɨ.
48001020	Xwɨyɨ'a' agwɨ nionɨ nearɨ wɨ're'naparɨŋa'pɨ Gorɨxoya' sɨŋwɨ' tɨ'ŋɨ' e da'nɨ “Yapɨ' bɨ mɨrarɨŋɨnɨ.” nɨsearɨrɨ eaarɨŋɨnɨ.
48001021	Pitao tɨ'nɨ xwɨyɨ'a' nɨŋwea'monɨ a'mɨ aŋɨ' Siria pɨropenɨsɨ'yo tɨ'nɨ aŋɨ' Sirisia pɨropenɨsɨ'yo tɨ'nɨ nikwɨ'ro'nɨga uŋɨ'pɨ tɨ'ŋɨ' e na'nɨ uŋanigɨnɨ.
48001022	Nionɨ e eŋa' eŋagɨ na'nɨ i'na' Kiraisoya' sɨyikɨ' imo'nɨgɨ'a' Judia pɨropenɨsɨ'yo aŋɨ' apɨ apimɨ ŋweagɨ'a'yɨ' nionɨ sɨnɨ sɨŋwɨ' mɨnanɨgɨ'a' eŋagɨ na'nɨ sɨ'mɨmaŋɨ' mi' mɨno'mɨxɨpaxɨ' nimo'nɨro
48001023	wigɨ' wi'nɨyɨ' sa xwɨyɨ'a' rɨpɨ rɨnarɨŋagɨ'a arɨ'a' wiayigɨ'awixɨnɨ, “Nene xa'mɨ xeanɨŋɨ' rɨ'a' tɨ'ŋɨ' neaika'rɨŋo sɨnɨ axɨ'pɨ e me' rɨxa xwɨyɨ'a' nene dɨŋɨ' wɨkwɨ'roarɨŋwa' xwɨrɨ'a' oikɨxe'mɨnɨrɨ eŋɨ'pɨ wa'ɨ' rɨmearɨnɨ.” rɨnarɨŋagɨ'a arɨ'a' nɨwiayiro
48001024	“Ayɨ' Gorɨxo omɨ wie'mo'agɨ na'nɨ rɨ'a e yarɨnɨ?” nɨyaiwiro na'nɨ yayɨ' umegɨ'awixɨnɨ.
48002001	Xwiogwɨ' we' wu'kau' sɨkwɨ' wau' wau' nememonɨ Banabaso tɨ'nɨ nerɨmea'nɨrai Taitasomɨ nɨwirɨmea'mɨ a'mɨ Jerusaremɨ na'nɨ uŋwanigɨnɨ.
48002002	Nionɨya' dɨŋɨ' tɨ'nɨ marɨ'a'ɨ, Gorɨxoya' dɨŋɨ' tɨ'nɨ wa'ɨ' wurɨmeiarɨgɨ'a' gɨ' wɨ'a —Awa a'ma' wi' “Wi'nɨyo sea'yɨ e wimo'nɨgɨ'a'warɨ'anɨ?” wiaiwiarɨgɨ'a'warɨnɨ. Awa tɨ'nɨ xwɨyɨ'a' ŋwea'ɨmɨgɨnɨri'na' nurɨ xwɨyɨ'a' yayɨ' neainarɨŋɨ' nionɨ e'ma'yɨ' aŋɨ'yo wa'ɨ' urarɨŋa'pɨ na'nɨ a'waŋɨ' nure'mearɨ'na' awa “Joxɨ wa'ɨ' nurɨrɨ'na' xa'mɨ ne'ra bɨŋɨ'pɨ tɨ'nɨ agwɨ yarɨŋɨ'pɨ tɨ'nɨ surɨ'ma' yarɨŋɨnɨ.” nɨrɨpɨ'rɨxɨnɨrɨ xa'mɨ awamɨ i'nɨmɨ a'waŋɨ' ura'rɨŋanigɨnɨ.
48002003	E e'agɨ ai' Taitaso, nionɨ tɨ'nɨ u'o —O Gɨrikɨyɨ' worɨnɨ. O na'nɨ ai' awi' ea'nɨgɨ'e da'nɨ re wi' mɨnɨrɨgɨ'awixɨnɨ, “Iyɨ' sɨ'mɨ' sɨnɨ sɨ'o' mɨwa'kwi'nɨŋa'na' nene tɨ'nɨ nawi'nɨ kumɨxɨnɨpaxomanɨ. Xa'mɨ iyɨ' sɨ'mɨ' sɨ'o' owa'kwi'poyɨ.” wi' mɨnɨrɨgɨ'awixɨnɨ.
48002004	Mimo'nɨ' nɨrɨxɨ'mea' imo'nɨgɨ'a'yɨ' —Ayɨ' nene gwɨ'nɨŋɨ' ŋweaŋwae'ne imo'nɨrane re yaiwirane “Kiraisomɨ dɨŋɨ' nɨwɨkwɨ'rorɨŋɨ'pimɨ da'nɨnɨ we' ro'nɨŋɨ' wiene imo'nɨpaxɨ'manɨ. Omɨ dɨŋɨ' nɨwɨkwɨ'ro'ma'na' ŋwɨ' ikaxɨ' ea'nɨŋɨ'pimɨ nɨxɨ'dɨrɨŋɨ'pimɨ da'nɨ Gorɨxoya' sɨŋwɨ'yo da'nɨ we' ro'nɨŋɨ' wiene imo'nɨpaxɨ'rɨnɨ.” yaiwirane yanɨ'wa' na'nɨ gwɨ'nɨŋɨ' neaŋwɨra'ranɨrɨ egɨ'a'yɨ'rɨnɨ. Ayɨ' Kiraisomɨ dɨŋɨ' wɨkwɨ'roarɨŋwa'pimɨ da'nɨ ŋwɨ' ikaxɨ' ea'nɨŋɨ'pimɨ xɨ'danɨ na'nɨ a'xeŋwarɨ' minɨŋwae'ne sɨŋwɨ' ɨ'wɨ' neanɨmeaanɨro na'nɨ a'ma' kikiɨ'a' imo'nɨgɨ'a' wi'nɨŋɨ' nimo'ga neai'meagɨ'a'yɨ'rɨnɨ.
48002005	Ayɨ' xeŋwɨ' rarɨgɨ'a'pɨ none wi' arɨ'a' nɨwirane mɨxɨ'dɨ' xwɨyɨ'a' yayɨ' neainarɨŋɨ' nepaxɨŋɨ' imo'nɨŋɨ'pɨ seyɨ'ne' tɨ'a'mɨnɨ sɨnɨ anɨŋɨ' nɨrɨga unɨ'a na'nɨ ayo pɨ'rɨ' nɨwiai'kirane eŋwanigɨnɨ.
48002006	Apɨnɨ marɨ'a'ɨ, wa'ɨ' wurɨmeiarɨgɨ'a' “Wi'nɨyo sea'yɨ e wimo'nɨgɨ'a'warɨ'anɨ?” wiaiwiarɨgɨ'a'wa —Awa xa'mɨ A'mɨna'o tɨ'nɨ emeagɨ'a'wa ai' “Ayɨ' ananɨrɨnɨ.” yaiwiarɨŋa'warɨnɨ. Gorɨxo a'ma'yo sɨ'mɨ' sɨ'mɨ' e mumearɨŋɨ' eŋagɨ na'nɨ rarɨŋɨnɨ. Awamɨ xwɨyɨ'a' nionɨ wa'ɨ' rɨmearɨŋa'pɨ na'nɨ a'waŋɨ' ure'mea'a'na' re wi' mɨnɨrɨgɨ'awixɨnɨ, “Joxɨ wa'ɨ' nɨrɨrɨ'na' xwɨyɨ'a' nɨmu'rorɨ rarɨŋɨ'pɨ, ayɨ' rɨpɨrɨnɨ.” wi' mɨnɨrɨgɨ'awixɨnɨ.
48002007	Wi' e mɨnɨrɨpa nero sa dɨŋɨ' rɨpɨ niaiwigɨ'awixɨnɨ, “Gorɨxoya' dɨŋɨ'yo da'nɨ iyɨ' sɨ'mɨ' sɨ'o' mɨwa'kwi'nɨpa yarɨgɨ'a'yo wa'ɨ' urɨnɨrɨ urowa'rɨŋorɨ'anɨ? Pitao negɨ' Judayo wa'ɨ' urɨnɨrɨ urowa'rɨŋɨ'pa e'ma'yo wa'ɨ' urɨnɨrɨ urowa'rɨŋorɨ'anɨ?” niaiwigɨ'awixɨnɨ.
48002008	Gorɨxo iyɨ' sɨ'mɨ' sɨ'o' wa'kwi'nɨgɨ'a'yo wa'ɨ' urɨnɨrɨ Pitaomɨ eŋɨ' sɨxɨ' wi'mɨxɨŋɨ'pa nionɨ enɨ e'ma'yo wa'ɨ' urɨnɨrɨ eŋɨ' sɨxɨ' ni'mɨxɨŋɨ' eŋagɨ na'nɨ rarɨŋɨnɨ.
48002009	Apɨ nɨniaiwiro mi' nɨno'mɨxɨro “Gorɨxo Poromɨ wa' nɨwianɨrɨ e wiiŋɨ'rɨ'anɨ?” nɨniaiwiro na'nɨ Jemiso tɨ'nɨ Pitao tɨ'nɨ Jono tɨ'nɨ —“Awa aŋɨ' i'yɨ' noraŋi'ga puŋɨ'pɨ'nɨŋɨ' imo'nɨgɨ'a'warɨ'anɨ?” wiaiwiarɨgɨ'a'warɨnɨ. Awa axɨ'pɨnɨ re rɨna'rɨgɨ'awixɨnɨ, “None Judayɨ' aŋɨ'mɨnɨ wa'ɨ' uranɨ'wa'rɨnɨ. Poro tɨ'nɨ Banabaso tɨ'nɨ awau' e'ma'yɨ' aŋɨ'mɨnɨ wa'ɨ' urɨpɨsɨ'i'rɨnɨ.” nɨrɨnɨro yawawi “Awa tɨ'nɨ nɨkumɨxɨnɨrɨ yarɨŋwa'onerɨ'anɨ?” yaiwiani na'nɨ siganɨxɨ' nɨyeairo yayɨ' yeawa'rɨgɨ'awixɨnɨ.
48002010	E nero'na' yawawi “Apɨ oyaiyɨ.” nɨyeaimo'nɨrɨ sɨ'mɨ' xeadɨ'pe'narɨgwɨ'i'pɨ nɨrɨna'rɨro rɨpɨnɨ yearɨgɨ'awixɨnɨ, “Awagwi' a'ma' re ŋweagɨ'a' dɨ'wɨ' ikeamo'nɨgɨ'a'yo dɨŋɨ' nɨmori arɨra' bɨ owiaiyɨnɨrɨ e'ɨ'isixɨnɨ.” yearɨgɨ'awixɨnɨ.
48002011	E nerɨ ai' Pitao aŋɨ' Adiokɨ rɨnɨŋɨ'pimɨ na'nɨ nɨbɨrɨ'na' xewanɨŋo xwɨyɨ'a' mea'rɨnɨpaxɨ' bɨ ika'rɨnɨ'agɨ na'nɨ nionɨ mima'yo da'nɨ nɨwiai'kirɨ xɨ'omɨ “Nɨpɨkwɨnɨ mɨyarɨŋɨnɨ.” urɨŋanigɨnɨ.
48002012	Ayɨ' rɨpɨ na'nɨ e urɨŋanigɨnɨ. A'ma' Jemiso tɨ'a'mɨnɨ sɨnɨ mɨre'mo'napɨpa eŋa'na' Pitao ananɨ a'ma' e'ma' tɨ'nɨ nɨkumɨxɨnɨrɨ aiwa' nawi'nɨ nagɨ'rɨnɨ. E nerɨ ai' a'ma' awa —Awa re rarɨgɨ'a'warɨnɨ, “E'ma'yɨ' Jisasomɨ dɨŋɨ' nɨwɨkwɨ'roro ai' iyɨ' sɨ'mɨ' sɨ'o' mɨwa'kwi'nɨpa nerɨ'na'yɨ', Gorɨxoya' imo'nɨpaxɨ'manɨ.” rarɨgɨ'a'warɨnɨ. Awa re'mo'napa'na' Pitao rɨxa we' ɨ'a' nɨmɨxea'nɨrɨ sɨnɨ e'ma'yɨ' tɨ'nɨ nɨkumɨxɨnɨrɨ aiwa' nawi'nɨ nagɨ'manɨ. Awa na'nɨ wa'yɨ' nerɨ e yagɨ'rɨnɨ.
48002013	Judayɨ' Jisasomɨ dɨŋɨ' wɨkwɨ'roarɨgɨ'a' Adiokɨyo ŋweagɨ'a'yɨ' “Pitao we' ɨ'a' nɨmɨxea'nɨrɨ'na' xɨxenɨ mɨyarɨnɨnɨ.” nɨwimo'nɨrɨ ai' ayɨ' enɨ Pitao eŋɨ'pa axɨ'pɨ e'wapɨ'nɨgɨ'awixɨnɨ. E nero wigɨ' e'wapɨ'nɨ'a'pimɨ da'nɨ dɨŋɨ' Banabasoya'pɨ enɨ pɨ'rɨ' yɨpa'kwigɨ'awixɨnɨ.
48002014	E e'agɨ'a aiwɨ nionɨ ayɨ' xwɨyɨ'a' yayɨ' neainarɨŋɨ'pɨ pi'ra'nɨŋɨ' ɨ'a' mɨxɨrɨpa nero apɨ tɨ'nɨ nepa xɨxenɨ mɨyarɨŋagɨ'a nɨwɨnɨrɨ'na' Pitaomɨ a'ma' nɨ'nɨ arɨ'a' egɨ'e da'nɨ re urɨŋanigɨnɨ, “Joxɨ Judayɨ' woxɨ ai' yegɨ'yɨ' yarɨgɨ'a'pa i'ni'na' me' e'ma'yɨ' yarɨgɨ'a'pa nimo'nɨrɨ yarɨŋoxɨ eŋagɨ na'nɨ pi' na'nɨ e'ma'yɨ' re oyaiwi'poyɨnɨrɨ wika'rɨmɨnɨrɨ yarɨŋɨnɨ, ‘Judayɨ' yarɨgɨ'a'pa nimo'nɨrane mepa nerane'na'yɨ', nɨpɨkwɨnɨ mɨyarɨŋwɨnɨ.’ oyaiwi'poyɨnɨrɨ pi' na'nɨ wika'rɨmɨnɨrɨ yarɨŋɨnɨ?” urɨŋanigɨnɨ.
48002015	A'mɨ re urɨŋanigɨnɨ, “Yawawi yegɨ' ino'ki'pau' yeaxɨrɨgɨ'i'e da'nɨ e'ma'yɨ' imo'nɨrai ŋwɨ' ikaxɨ' rɨnɨŋɨ'pimɨ wiai'kiarɨgwɨ'i'wawi imo'nɨrai me' Judayɨ' imo'nɨgwɨ'i'wawirɨnɨ.
48002016	E imo'nɨgwɨ'i'wawi eŋagɨ ai' Gorɨxo a'ma' ŋwɨ' ikaxɨ' Moseso eaŋɨ'pɨ xɨ'darɨgɨ'a'pimɨ da'nɨ wi' ‘We' ro'nɨgɨ'a'yɨ'rɨnɨ.’ mɨra'rɨ' a'ma' Kiraisɨ Jisasomɨ dɨŋɨ' wɨkwɨ'roarɨgɨ'a'pimɨ da'nɨ ‘We' ro'nɨgɨ'a'yɨ'rɨnɨ.’ ra'rarɨŋɨ' eŋɨ'pɨ na'nɨ nɨjɨ'a' nimo'nɨrai na'nɨ yawawi Gorɨxo yegɨ' ŋwɨ' ikaxɨ' ea'nɨŋɨ'pimɨ xɨ'darɨgwɨ'i'pimɨ da'nɨ marɨ'a'ɨ, yegɨ' Kiraisɨ Jisasomɨ dɨŋɨ' wɨkwɨ'roarɨgwɨ'i'pimɨ da'nɨ ‘We' ro'nɨgɨ'i'wau'rɨnɨ.’ ra'rɨnɨ'a' eŋagɨ na'nɨ yawawi ai' Kiraisomɨ dɨŋɨ' wɨkwɨ'rogwɨ'isixɨnɨ. O a'ma' wo ai' ŋwɨ' ikaxɨ' ea'nɨŋɨ'pɨ xɨ'darɨŋɨ'pimɨ da'nɨ ‘We' ro'nɨŋorɨnɨ.’ wi' ra'rɨnɨ'a' meŋagɨ na'nɨ Kiraisomɨ dɨŋɨ' wɨkwɨ'rogwɨ'isixɨnɨ.
48002017	Yaiwanɨŋowawi ŋwɨ' ikaxɨ' ea'nɨŋɨ'pɨ nɨxɨ'dɨrai'na' yarɨgwɨ'i'pimɨ da'nɨ marɨ'a'ɨ, Kiraiso neaiiŋɨ'pimɨ dɨŋɨ' wɨkwɨ'roarɨgwɨ'i'pimɨ da'nɨ Gorɨxo ‘We' ro'nɨgɨ'i'wagwi'rɨnɨ.’ yeara'rɨnɨŋɨ'wawi oimo'naiyɨnɨrɨ nerɨ'na' Judayeneya' ŋwɨ' ikaxɨ' ‘Apɨ apɨ e'ɨ'rɨxɨnɨ.’ rɨnɨŋɨ'pimɨ wiai'kigwɨ'i'wawi imo'nɨgwɨ'i'rɨnɨ. E imo'nɨgwɨ'i'wawi eŋagɨ na'nɨ re rɨpaxɨ'ranɨ, ‘Kiraiso a'ma' ɨ'wɨ' epɨ'rɨ na'nɨ wiepɨsarɨŋorɨnɨ.’ rɨpaxɨ'ranɨ? Oweoɨ, wi' e rɨpaxɨ' mimo'nɨnɨ.
48002018	Aŋɨ' nionɨ pɨneaa'rɨŋa'iwa' a'mɨ nɨmɨrɨrɨ'na'yɨ', ‘Ŋwɨ' ikaxɨ' ea'nɨŋɨ'pimɨ wiai'kiarɨŋoxɨrɨnɨ.’ nɨrɨpaxɨ'rɨnɨ. Ayɨ' rɨpɨ rarɨŋɨnɨ, ‘Nionɨ Judayeneya' ŋwɨ' ikaxɨ' rɨnɨŋɨ'pɨ rɨ'wɨ' nɨmorɨ'na' nepa sɨpi' bɨ me'agɨ ai' xa'mɨ apɨ nɨxɨ'dɨrɨŋɨ'pimɨ da'nɨ we' ro'nɨŋa'onɨ imo'nɨ'ɨmɨgɨnɨrɨ eŋa' emɨ moŋa'pɨ a'mɨ ɨ'a' nɨxɨrɨrɨ'na'yɨ', “Ŋwɨ' ikaxɨ' ea'nɨŋɨ'pimɨ wiai'kiarɨŋoxɨrɨnɨ.” nɨrɨpaxɨ'rɨnɨ.’ rarɨŋɨnɨ.
48002019	Ayɨ' rɨpɨ na'nɨrɨnɨ. Nionɨ sɨnɨ ŋwɨ' ikaxɨ' ea'nɨŋɨ'pimɨ oxɨ'dɨmɨnɨrɨ nerɨ'na' nɨjɨ'a' re imo'nɨŋa'rɨnɨ, ‘Apimɨ da'nɨ a'ma' wi' Gorɨxoya' sɨŋwɨ'yo da'nɨ we' ro'nɨgɨ'a'yɨ' imo'nɨpaxɨ'manɨ.’ Nɨjɨ'a' e nimo'nɨrɨ na'nɨ sɨnɨ apimɨ nɨxɨ'dɨmɨ na'nɨ rɨxa pegɨ'a'yɨ' wonɨ'nɨŋɨ' imo'nɨrɨ Gorɨxomɨnɨ nɨxɨ'dɨrɨ dɨŋɨ' wɨkwɨ'ro'mɨ na'nɨ sɨŋɨ' egɨ'a'yɨ' wonɨ'nɨŋɨ' imo'nɨrɨ eŋa'rɨnɨ.
48002020	Nionɨ Kiraiso tɨ'nɨ nawi'nɨ rɨxa i'kɨ'a' yoxa'ɨ'pa'mɨ pegwɨ'i'onɨrɨnɨ. Ayɨ' rɨpɨ rarɨŋɨnɨ, ‘Nionɨ Gorɨxoya' dɨŋɨ' tɨ'nɨ Kiraiso tɨ'nɨ nawi'nɨ ika'rɨnɨgwɨ'i'onɨrɨnɨ.’ rarɨŋɨnɨ. Nionɨ pi' pi' yarɨŋa'pɨ gɨ' dɨŋɨ'yo da'nɨ yarɨŋa'manɨ. Kiraiso nionɨ dɨŋɨ' i'ki'kɨ' ninɨŋɨ' eŋagɨ na'nɨ oya' dɨŋɨ'yo da'nɨ yarɨŋa'rɨnɨ. Sɨnɨ xwɨ'a' tɨ'yo nɨŋwearɨ'na' pi' pi' yarɨŋa'pɨ, ayɨ' Gorɨxoya' xewaxomɨ —O nionɨ na'nɨ dɨŋɨ' sɨpi' nɨwinɨrɨ yorɨ'rɨnɨŋorɨnɨ. Omɨnɨ dɨŋɨ' nɨwɨkwɨ'rorɨ yarɨŋa'rɨnɨ.
48002021	E nerɨ'na' Gorɨxo nionɨ wa' nɨnɨwianɨrɨ niiŋɨ'pɨ pea' moarɨŋa'manɨ. Ŋwɨ' ikaxɨ' ea'nɨŋɨ'pimɨ nɨxɨ'dɨrɨŋɨ'pimɨ da'nɨ a'ma' nepa we' ro'nɨgɨ'a'yɨ' imo'nɨŋa'na'yɨ', ayɨ' Kiraiso peŋɨ'pɨ surɨ'ma' pea'rɨpaxɨ'rɨnɨ.” urɨŋanigɨnɨ.
48003001	Majɨmajɨ'a' ika'rɨnarɨgɨ'a' Garesia ŋweagɨ'a'yɨ'ne', a'ma' go dɨŋɨ' pɨ'rɨpɨ'rɨ' seai'agɨ yarɨŋoɨ? Kiraisomɨ yoxa'ɨ'pa'mɨ yekwɨroa'ra'na' nene na'nɨ neaiiŋɨ'pɨ na'nɨ nionɨ seyɨ'ne' tɨ'nɨ nɨŋwearɨ'na' pi'ra'nɨŋɨ' repɨyɨ' nɨseaie'ra uŋa' eŋagɨ na'nɨ sewanɨŋɨ'yɨ'ne' sɨŋwɨ' tɨ'nɨ'nɨŋɨ' wɨnɨgɨ'a' eŋagɨ na'nɨ rarɨŋɨnɨ.
48003002	Nionɨ yarɨŋɨ' bɨ rɨpɨnɨ oseaimɨnɨ, “Gorɨxo xegɨ' kwi'yɨ'pɨ nɨseaiapɨrɨ'na' seyɨ'ne' ŋwɨ' ikaxɨ' Moseso eaŋɨ'pimɨ xɨ'darɨŋagɨ'a nɨseanɨrɨ seaiapɨŋɨ'ranɨ? Xwɨyɨ'a' Kiraiso na'nɨ rɨnɨŋɨ'pɨ arɨ'a' nɨwiro dɨŋɨ' wɨkwɨ'ro'agɨ'a nɨseanɨrɨ mɨseaiapɨpa eŋɨ'ranɨ?”
48003003	Seyɨ'ne' arɨge nero majɨmajɨ'a' aya' wi' ika'rɨnarɨŋoɨ? Iwamɨ'o' i'na' Gorɨxoya' oimo'naneyɨnɨro kwi'yɨ'pɨ eŋɨ' seai'mɨxɨŋɨ'pimɨ da'nɨ ne'ra nu'ɨ'asa'na' agwɨ segɨ' eŋɨ' ea'nɨgɨ'a'pimɨ da'nɨnɨ yo'ɨ' oimo'naneyɨnɨro rɨyarɨŋoɨ?
48003004	Kiraisomɨ dɨŋɨ' wɨkwɨ'ro'a'na' seai'meaŋɨ' nɨpɨnɨ surɨ'ma' rɨseai'meaŋɨnigɨnɨ? “Oweoɨ, apɨ surɨ'ma' wi' mɨseai'meaŋɨnigɨnɨ.” nimo'narɨnɨ.
48003005	Gorɨxo xegɨ' kwi'yɨ'pɨ sɨxɨ' nɨseayirɨ emɨmɨ' nɨseai'wapɨyirɨ'na' seyɨ'ne' ŋwɨ' ikaxɨ' Moseso eaŋɨ'pimɨ xɨ'darɨŋagɨ'a nɨseanɨrɨ na'nɨ seai'wapɨyarɨŋɨ'ranɨ? Xwɨyɨ'a' yayɨ' neainarɨŋɨ' imo'nɨŋɨ'pɨ arɨ'a' nɨwiro dɨŋɨ' wɨkwɨ'ro'agɨ'a nɨseanɨrɨ na'nɨ mɨseai'wapɨyipa yarɨŋɨ'ranɨ?
48003006	Bɨkwɨ'yo re nɨrɨnɨrɨ ea'nɨnɨ, “Ebɨrɨ'amo Gorɨxo urɨ'ɨ'pɨ dɨŋɨ' wɨkwɨ'ro'agɨ na'nɨ ‘We' ro'nɨŋɨ' imo'nɨŋɨ' worɨnɨ.’ ra'rɨŋɨ'rɨnɨ.”
48003007	E nɨrɨnɨrɨ ea'nɨŋagɨ na'nɨ dɨŋɨ' re mo'ɨ'rɨxɨnɨ, “Gɨyɨ' marɨ'a'ɨ, dɨŋɨ' Gorɨxomɨ wɨkwɨ'roarɨgɨ'a'yɨ' Ebɨrɨ'amoya' ɨ'wia'rɨ'awe' imo'nɨgɨ'a'yɨ'rɨnɨ.” mo'ɨ'rɨxɨnɨ.
48003008	Eŋi'na' Gorɨxo re eŋwɨpea'rɨŋɨ' eŋagɨ na'nɨ “E'ma'yɨ' nionɨ dɨŋɨ' nɨkwɨ'ro'a'na' ‘We' ro'nɨgɨ'a'yɨ'rɨnɨ.’ ra'rɨ'ɨmɨgɨnɨ.” nɨrɨrɨ eŋwɨpea'rɨŋɨ' eŋagɨ na'nɨ Bɨkwɨ'yo nɨrɨnɨrɨ ea'nɨŋɨ'pa Ebɨrɨ'amomɨ xwɨyɨ'a' yayɨ' winarɨŋɨ' imo'nɨŋɨ' rɨpɨ urɨŋɨnigɨnɨ, “Joxɨmɨ da'nɨ a'ma' rɨxɨ' wɨrɨ' wɨri' egɨ'a'yo nɨyonɨ naŋɨ' wiimɨ'a'rɨnɨ.” urɨŋɨnigɨnɨ.
48003009	Ayɨna'nɨ re rɨpaxɨ'rɨnɨ, “Gorɨxo a'ma' xɨ'omɨ dɨŋɨ' wɨkwɨ'roarɨgɨ'a' gɨyɨ' gɨyo Ebɨrɨ'amo, dɨŋɨ' wɨkwɨ'roŋomɨ tɨ'nɨ nawi'nɨ naŋɨ' wiiŋɨ'yɨ'rɨnɨ.” rɨpaxɨ'rɨnɨ.
48003010	Rɨpɨ na'nɨ enɨ dɨŋɨ' nɨmorɨ'na' axɨ'pɨ yaiwipaxɨ'rɨnɨ. A'ma' ŋwɨ' ikaxɨ' Moseso eaŋɨ'pimɨ nɨxɨ'dɨrɨŋɨ'pimɨ da'nɨ Gorɨxoya' sɨŋwɨ'yo da'nɨ we' ro'nɨŋwae'ne oimo'naneyɨnɨrɨ yarɨgɨ'a' nɨ'nɨ oya' sɨŋwɨ'yo da'nɨ sa anɨ'nɨmɨxɨnɨpɨ'rɨ'a na'nɨ xwɨyɨ'a' mea'rɨnɨgɨ'a'yɨ' imo'nɨŋoɨ. Bɨkwɨ'yo re nɨrɨnɨrɨ ea'nɨŋagɨ na'nɨ rarɨŋɨnɨ, “A'ma' ŋwɨ' ikaxɨ' Bɨkwɨ'yo ea'nɨŋɨ' apɨ apɨ nɨyonɨ xɨxenɨ mɨxɨ'dɨpa yarɨgɨ'a' gɨyɨ' gɨyɨ' Gorɨxoya' sɨŋwɨ'yo da'nɨ sa nanɨ'nɨmɨxɨnanɨro na'nɨ xwɨyɨ'a' mea'rɨnarɨŋoɨ.” nɨrɨnɨrɨ ea'nɨŋagɨ na'nɨ rarɨŋɨnɨ.
48003011	Bɨkwɨ'yo rɨpɨ enɨ nɨrɨnɨrɨ ea'nɨŋagɨ na'nɨ rarɨŋɨnɨ, “A'ma' dɨŋɨ' wɨkwɨ'ro'agɨ'a na'nɨ Gorɨxo ‘We' ro'nɨŋoɨ.’ ra'rɨŋɨ'yɨ' dɨŋɨ' nɨyɨmɨŋɨ' tɨ'gɨ'a' imo'nɨpɨ'ra'oɨ.” nɨrɨnɨrɨ ea'nɨŋagɨ na'nɨ dɨŋɨ' re yaiwia'rɨpaxɨ'rɨnɨ, “A'ma' wo ŋwɨ' ikaxɨ' ea'nɨŋɨ'pimɨ xɨ'darɨŋagɨ na'nɨ Gorɨxo ‘We' ro'nɨŋoxɨrɨnɨ.’ ura'rɨpaxɨ' mimo'nɨnɨ.” yaiwia'rɨpaxɨ'rɨnɨ.
48003012	We' ro'nɨŋɨ' oimo'naneyɨnɨro ŋwɨ' ikaxɨ' xɨ'darɨgɨ'a'pɨ, ayɨ' Gorɨxomɨ dɨŋɨ' wɨkwɨ'roarɨgɨ'a'pɨ tɨ'nɨ xɨxenɨmanɨ. Rɨpɨ Bɨkwɨ'yo nɨrɨnɨrɨ ea'nɨŋagɨ na'nɨ rarɨŋɨnɨ, “A'ma' ŋwɨ' ikaxɨ' ea'nɨŋɨ'pɨ xɨ'darɨgɨ'a'yɨ' bɨ ai' mɨwiamo' wigɨ' xɨxenɨ nɨxɨ'dɨrɨŋɨ'pimɨ da'nɨnɨ dɨŋɨ' nɨyɨmɨŋɨ' tɨ'gɨ'a'yɨ' imo'narɨgɨ'a'rɨnɨ.” nɨrɨnɨrɨ ea'nɨŋagɨ na'nɨ rarɨŋɨnɨ.
48003013	Judayene ŋwɨ' ikaxɨ' ea'nɨŋɨ'pimɨ da'nɨ nanɨ'nanɨ'wa' na'nɨ xwɨyɨ'a' mea'rɨnɨŋwae'ne imo'nɨŋagɨ ai' Kiraiso xewanɨŋo nene na'nɨ xwɨyɨ'a' neamea'rɨniarɨ'na' wanɨ'nɨmɨxɨ'a'pimɨ da'nɨ gwɨ'nɨŋɨ' nearoayi'roŋɨ'rɨnɨ. Ayɨ' rɨpɨ nɨrɨnɨrɨ ea'nɨŋagɨ na'nɨ seararɨŋɨnɨ, “A'ma' pɨki'a'na' i'kɨ'a'yo yekwɨroa'rɨnɨgɨ'a' gɨyɨ' gɨyɨ' Gorɨxoya' sɨŋwɨ'yo da'nɨ anɨ'nɨmɨxɨnanɨro xwɨyɨ'a' mea'rɨnɨgɨ'a'yɨ'rɨnɨ.” nɨrɨnɨrɨ ea'nɨŋagɨ na'nɨ “Kiraiso nene na'nɨ xwɨyɨ'a' neamea'rɨniŋɨ'pimɨ da'nɨ gwɨ'nɨŋɨ' nearoayi'roŋɨ'rɨnɨ.” seararɨŋɨnɨ.
48003014	Ebɨrɨ'amomɨ sɨ'mɨmaŋɨ'yo da'nɨ Gorɨxo “Naŋɨ' e nɨseaiimɨ'a'rɨnɨ.” re'roa'rɨŋɨ'pɨ e'ma'yo enɨ wi'mearɨ Judayene Gorɨxo negɨ' arɨ'owamɨ sɨ'mɨmaŋɨ'yo da'nɨ “Nɨgɨ' kwi'yɨ'pɨ nɨseaiapɨmɨ'a'rɨnɨ.” rɨŋɨ'pɨ nene Kiraiso neaiiŋɨ'pɨ dɨŋɨ' wɨkwɨ'roarɨŋwa'pimɨ da'nɨ neai'mearɨ enɨ'a na'nɨ gwɨ'nɨŋɨ' nearoayi'roŋɨ'rɨnɨ.
48003015	Gɨ' nɨrɨxɨ'mea'yɨ'ne', a'mae'ne yarɨŋwa'pɨ na'nɨ xwɨyɨ'a' bɨ osearɨmɨnɨ. A'ma' wo xwɨyɨ'a' rɨxa nɨre'roa'rɨrɨ'na' “E nɨsiimɨ'a'rɨnɨ.” nurɨrɨ na'nɨ “Joxɨ rɨrɨ'a'pɨ i'kɨ' sɨŋagɨ nɨkwɨ'rɨmo'nɨmɨ'a'manɨ.” e'nɨŋɨ' nurɨrɨ'na'yɨ', rɨ'we'na' a'mɨ omɨwia'ro'mɨnɨrɨ nerɨ wi' rɨnɨ'a'ranɨ? A'mɨ sɨŋɨ' bɨ gɨ'wɨ' ni'mɨxɨrɨ wi' rɨnɨ'a'ranɨ? Oweoɨ.
48003016	Gorɨxo Ebɨrɨ'amomɨ tɨ'nɨ iyɨ' axɨ'pa'mɨ tɨ'nɨ sɨ'mɨmaŋɨ'yo da'nɨ “Dɨxɨ' iyɨ' axɨ'pa'mɨ da'nɨ naŋɨ' nɨseaiimɨ'a'rɨnɨ.” re'roa'rɨŋɨ'pɨ nurɨrɨ iyɨ' axɨ'pa'yɨ nɨrɨrɨ'na' Ebɨrɨ'amoya' ɨ'wia'rɨ'awe' obaxɨ' na'nɨ mɨrɨ' na' wonɨ Kiraiso na'nɨ rɨŋɨ'rɨnɨ.
48003017	Nionɨ osearɨmɨnɨrɨ seararɨŋa'pɨ rɨpɨ imo'nɨnɨ. Wigɨ' sɨ'mɨmaŋɨ'yo da'nɨ “Naŋɨ' e nɨseaiimɨ'a'rɨnɨ.” nura'rɨma'na' eŋa'na' xwiogwɨ' rɨxa 430 nɨmu'ro'ma'na' eŋa'na' ŋwɨ' ikaxɨ'pɨ nurɨrɨ aiwɨ xa'mɨ “E nɨseaiimɨ'a'rɨnɨ.” nurɨrɨ'na' “I'kɨ' sɨŋagɨ nɨkwɨ'rɨmo'nɨmɨ'a'manɨ.” e'nɨŋɨ' ura'rɨŋɨ'pɨ na'nɨ wi' raki'nɨŋɨ'manɨ. Ayɨna'nɨ re nimo'narɨnɨ, “ ‘E nɨseaiimɨ'a'rɨnɨ.’ ura'rɨŋɨ'pɨ Gorɨxo wi' xwɨ'a' oiwenɨnɨrɨ eŋɨ'manɨ.” nimo'narɨnɨ.
48003018	Ŋwɨ' ikaxɨ' rɨnɨŋɨ'pɨ xɨ'darɨŋwa'pimɨ da'nɨ Gorɨxo nene na'nɨ neaipɨmoa'riŋɨ'pɨ neai'meapaxɨ' nimo'nɨrɨ'na'yɨ', nene re yaiwianɨgɨnɨ, “O ‘Nɨseaiimɨ'a'rɨnɨ.’ re'roa'rɨŋɨ'pimɨ dɨŋɨ' wɨkwɨ'roarɨŋwa'pimɨ da'nɨ neai'meapaxɨ'manɨ.” yaiwianɨgɨnɨ. E nerɨ ai' Ebɨrɨ'amomɨ sɨ'mɨmaŋɨ'yo da'nɨ “Nɨseaiimɨ'a'rɨnɨ.” re'roa'rɨŋɨ'pimɨ dɨŋɨ' wɨkwɨ'roŋɨ'pimɨ da'nɨnɨ wi'meaŋɨ' eŋagɨ na'nɨ dɨŋɨ' wi' e yaiwianɨme'wɨnɨ.
48003019	E seararɨŋagɨ na'nɨ a'ma' wo re nɨrɨnɨŋoɨ, “Ŋwɨ' ikaxɨ' rɨnɨŋɨ'pimɨ xɨ'darɨŋwa'pimɨ da'nɨ Gorɨxo nene na'nɨ neaipɨmoa'riŋɨ'pɨ nepa mɨneai'meapaxɨ' nimo'nɨrɨ'na'yɨ', pi' na'nɨ ŋwɨ' ikaxɨ'pɨ nearɨŋɨ'rɨ'anɨ?” nɨrɨnɨŋoɨ. Ai ayɨ' Ebɨrɨ'amoya' iyɨ' axɨ'pa' imo'nɨŋo —“Omɨ da'nɨ naŋɨ' nɨseaiimɨ'a'rɨnɨ.” urɨŋo, ayɨ' orɨnɨ. O imo'nɨ'e na'nɨ “Ɨ'wɨ' nene yarɨŋwa'pɨ xɨ'oya' maŋɨ' nɨwiai'kirɨ rɨ'a yarɨŋwɨnɨ?” oyaiwi'poyɨnɨrɨ ŋwɨ' ikaxɨ'pɨ nearɨŋɨ'rɨnɨ. Ŋwɨ' ikaxɨ' apɨ Gorɨxo aŋɨ'najɨ'ya' maŋɨ'yo da'nɨ apaxɨ'pa'nɨŋɨ' imo'nɨŋɨ' womɨ urɨŋɨ'pɨrɨnɨ.
48003020	A'ma' wo apaxɨ'pa'nɨŋɨ' imo'nɨŋo apɨ urɨnɨrɨ nurowa'rɨrɨ'na' xewanɨŋo apɨ urɨnɨmenɨŋoɨ. E nerɨ ai' Gorɨxo “E nɨseaiimɨ'a'rɨnɨ.” nurɨrɨ'na' a'ma' apaxɨ'pa'nɨŋɨ' imo'nɨŋɨ' womɨ murowa'rɨ' waya' sɨ'mɨmaŋɨ'yo da'nɨ urarɨgɨ'a'pa axɨ'pɨ e eŋɨ'rɨnɨ.
48003021	A'ma' wo re rɨnɨŋoɨ, “Gorɨxo xwɨyɨ'a' Ebɨrɨ'amomɨ sɨ'mɨmaŋɨ'yo da'nɨ ‘E nɨseaiimɨ'a'rɨnɨ.’ nurɨma'na' a'mɨ rɨ'wɨ'yo xegɨ' a'ma'yo ŋwɨ' ikaxɨ'pɨ nurɨrɨ'na' ikweakwɨ'mɨ' nerɨ mɨrɨpa reŋɨnigɨnɨ?” A'ma' wo e ra'na' “Oweoɨ, wi' e rɨpaxɨ'manɨ.” urɨmɨ'ɨnɨ. Gorɨxo ŋwɨ' ikaxɨ' a'ma' nɨxɨ'dɨrɨŋɨ'pimɨ da'nɨ dɨŋɨ' nɨyɨmɨŋɨ' imo'nɨpɨ'rɨ'a na'nɨ imo'nɨpaxɨ' bɨ nɨrɨrɨ sɨŋwɨrɨyɨ', ayɨ' ŋwɨ' ikaxɨ' apɨ xɨxenɨ xɨ'darɨŋagɨ'a nɨwɨnɨrɨ'na' “Gɨ' sɨŋwɨ'yo da'nɨ we' ro'nɨgɨ'a'yɨ'ne'rɨnɨ.” urɨpaxɨ' imo'nɨmɨnɨrɨ eŋɨ'rɨnɨ.
48003022	E nerɨ ai' rɨ'wamɨŋɨ' Bɨkwɨ'yo nea'nɨrɨŋɨ'yo da'nɨ a'mae'ne negɨ' ɨ'wɨ' yarɨŋwa'pɨ na'nɨ Gorɨxo gwɨ'nɨŋɨ' neaya'ragɨ'rɨnɨ. A'ma' Jisasɨ Kiraisomɨ dɨŋɨ' wɨkwɨ'roarɨgɨ'a'yo sa e yarɨgɨ'a'pimɨ da'nɨ “E nɨseaiimɨ'a'rɨnɨ.” re'roa'rɨŋɨ'pɨ tɨ'nɨ xɨxenɨ wiinɨ'a na'nɨ a'mae'ne ɨ'wɨ' yarɨŋwa'pɨ na'nɨ ŋwɨ' ikaxɨ' nea'nɨrɨŋɨ'yo da'nɨ gwɨ'nɨŋɨ' neaya'ragɨ'rɨnɨ.
48003023	Xwɨyɨ'a' dɨŋɨ' wɨkwɨ'roarɨŋwa'o na'nɨpɨ sɨnɨ mɨrɨnɨpa eŋa'na' ŋwɨ' ikaxɨ' ea'nɨŋɨ'pɨ yayɨ'wɨ' nɨneame'ra nɨbɨrɨ xwɨyɨ'a' apɨ sɨŋa'nɨ imo'nɨ'e na'nɨ gwɨ'nɨŋɨ' neaya'ragɨ'rɨnɨ.
48003024	Ayɨ' rɨpɨ seararɨŋɨnɨ. Ŋwɨ' ikaxɨ' ea'nɨŋɨ'pɨ Kiraiso tɨ'ŋɨ' e na'nɨ nɨneaipemea'mɨ neaunɨ'a na'nɨ yayɨ'wɨ' nɨneame'ra bagɨ'rɨnɨ. A'ma' Kiraisomɨ dɨŋɨ' wɨkwɨ'roarɨŋagɨ'a na'nɨ Gorɨxo “Gɨ' sɨŋwɨ'yo da'nɨ we' ro'nɨŋoɨ.” ra'rarɨŋɨ' eŋagɨ na'nɨ nene apɨ e imo'nanɨ'wa' na'nɨ yayɨ'wɨ' nɨneame'ra bagɨ'rɨnɨ.
48003025	Xa'mɨ yayɨ'wɨ' nɨneame'ra bagɨ' ai' xwɨyɨ'a' dɨŋɨ' wɨkwɨ'roarɨŋwa'o na'nɨpɨ rɨxa nimo'nɨŋagɨ na'nɨ yayɨ'wɨ' neamearɨŋɨ'pimɨ sɨnɨ xɨ'dɨpaxɨ' menɨnɨ.
48003026	Seyɨ'ne' nɨyɨ'ne'nɨ Kiraisɨ Jisasomɨ dɨŋɨ' wɨkwɨ'roarɨgɨ'a'pimɨ da'nɨ o tɨ'nɨ nawi'nɨ nika'rɨnɨro na'nɨ niai'wɨ' Gorɨxoya' imo'nɨgɨ'a'yɨ'ne'rɨnɨ.
48003027	Kiraiso tɨ'nɨ oika'rɨnaneyɨnɨro nɨyɨ'ne'nɨ wayɨ' nɨmearo xɨ'o imo'nɨŋɨ'pa oimo'naneyɨnɨro rapɨrapɨ' wu'nɨŋɨ' yi'nɨgɨ'a'rɨnɨ.
48003028	Seyɨ'ne' nɨyɨ'ne'nɨ Kiraisɨ Jisaso tɨ'nɨ nawi'nɨ ika'rɨnɨŋagɨ'a na'nɨ wiyɨ'ne' Judayɨ' imo'nɨgɨ'a'yɨ'ne'ranɨ, wiyɨ'ne' Gɨrikɨyɨ' imo'nɨgɨ'a'yɨ'ne'ranɨ, wiyɨ'ne' waya' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ'ne'ranɨ, wiyɨ'ne' omɨŋɨ' waya'pɨ epɨ'rɨ na'nɨ a'xeŋwarɨ' minɨgɨ'a'yɨ'ne'ranɨ, wiyɨ'ne' oxɨ'yɨ'ne'ranɨ, wiyɨ'ne' apɨxɨ'yɨ'ne'ranɨ, nɨyɨ'ne'nɨ sɨyikɨ' na' bɨnɨ imo'nɨŋagɨ'a na'nɨ Gorɨxoya' sɨŋwɨ'yo da'nɨ ananɨ imo'nɨnɨ.
48003029	Kiraiso tɨ'nɨ nawi'nɨ ika'rɨnɨgɨ'a'yɨ'ne' eŋagɨ na'nɨ Ebɨrɨ'amoya' iyɨ' axɨ'pa' imo'nɨŋoɨ. Ayɨna'nɨ xɨ'omɨ sɨ'mɨmaŋɨ'yo da'nɨ “Nɨseaiimɨ'a'rɨnɨ.” re'roa'rɨŋɨ'pɨ seaiinɨ'a'yɨ'ne' imo'nɨŋoɨ. Segɨ' arɨ'o Ebɨrɨ'amoya' dɨŋɨ'pɨ meapɨ'rɨ'a'yɨ'ne'nɨŋɨ' imo'nɨŋoɨ.
48004001	Ewayɨ' xwɨyɨ'a' rɨpɨ osearɨmɨnɨ. Xano wiepɨ'xɨ'niasinɨ'o sɨnɨ onɨmia' nimo'nɨrɨ'na' xanoya' amɨpi' nɨpɨnɨ meanɨ'o eŋagɨ aiwɨ xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' yapɨ imo'nɨŋorɨnɨ.
48004002	Sɨ'a' xano ra'rɨŋɨ'yi imo'nɨ'e na'nɨ omɨ a'ma' wi' yayɨ'wɨ' umero xɨ'oya' omɨŋɨ' sɨŋwɨ' uwɨnaxɨ'diro yarɨgɨ'orɨnɨ.
48004003	Xa'mɨ nene enɨ niai'wene'nɨŋɨ' imo'nagwa'rɨnɨ. E nimo'nɨrane xwɨyɨ'a' sɨrɨmɨŋɨ' e'wapɨ'nɨgɨ'a'pɨ —Apɨ, ayɨ' re rɨnarɨgɨ'a'pɨrɨnɨ, “Apɨ mepanɨ. Apɨ mɨnɨpanɨ.” rɨnarɨgɨ'a'pɨrɨnɨ. Apɨ oyaneyɨnɨrɨ nɨxɨ'dɨrane'na' gwɨ'nɨŋɨ' neaya'ragɨ' eŋagɨ na'nɨ gwɨ' omɨŋɨ'nɨŋɨ' yagwa'rɨnɨ.
48004004	Nene e yagwa' aiwɨ Gorɨxo “I'na imo'nɨ'wɨnɨgɨnɨ.” yaiwia'rɨŋɨ'yi imo'na'na' xegɨ' xewaxomɨ xwɨ'a' tɨ'yo na'nɨ urowa're'napɨŋɨnigɨnɨ. Omɨ apɨxɨ' wi' uxɨrɨrɨ ŋwɨ' ikaxɨ' ea'nɨŋɨ'pimɨ nɨxɨ'dɨrane gwɨ' ya'rɨnagwa'yɨ' imo'nɨŋwa' womɨ uxɨrɨrɨ eŋorɨnɨ.
48004005	Gorɨxo piaxɨ' nɨneamerɨ xɨ'oya' niai'wene'nɨŋɨ' imo'nanɨ na'nɨ ŋwɨ' ikaxɨ' nɨxɨ'dɨrɨŋɨ'pimɨ da'nɨ gwɨ'nɨŋɨ' ya'rɨnagwae'ne nearoayi'ro'wɨnɨgɨnɨrɨ urowa're'napɨŋɨnigɨnɨ.
48004006	Agwɨ “Gorɨxoya' niai'wenerɨ'anɨ?” oyaiwinɨ'poyɨnɨrɨ xegɨ' xewaxoya' kwi'yɨ'pɨ —Apimɨ da'nɨ Gorɨxomɨ nurɨrɨ'na' “A'poxɨnɨ. A'poxɨnɨ.” urarɨŋwa'pɨrɨnɨ. Apɨ rɨxa sɨxɨ' seami'moŋɨ'rɨnɨ.
48004007	Ayɨna'nɨ ŋwɨ' ikaxɨ' apɨ apɨ xɨ'dɨpɨ'rɨ na'nɨ sɨnɨ gwɨ' omɨŋɨ' yarɨgɨ'a'yɨ'ne'nɨŋɨ' mimo'nɨŋoɨ. Rɨxa xɨ'oya' niai'wɨ'yɨ'ne' imo'nɨŋoɨ. Xɨ'oya' niai'wɨ'yɨ'ne' eŋagɨ na'nɨ xɨ'o seaiiŋɨ'pimɨ da'nɨ xegɨ' dɨŋɨ'pɨ meapɨ'rɨ'a'yɨ'ne' imo'nɨŋoɨ.
48004008	Xa'mɨ Gorɨxo na'nɨ sɨnɨ majɨ'a' nimo'nɨrɨ na'nɨ mɨxɨ'dɨpa nerɨ'na' ŋwɨ'a' segɨ' dɨŋɨ' tɨ'nɨ imɨxɨgɨ'a'pɨ —Apɨ nepa ŋwɨ'a' imo'nɨŋɨ'pɨmanɨ. Apɨ omeŋweaaneyɨnɨrɨ na'nɨ gwɨ'nɨŋɨ' seaya'rɨnɨŋɨ'yɨ'ne' nimo'nɨro yagɨ'a'rɨnɨ.
48004009	E nero aiwɨ seyɨ'ne' rɨxa xɨ'omɨ nɨxɨ'dɨro a'ma' xɨ'oya' imo'nɨŋagɨ'a na'nɨ —Apɨ rɨpaxɨ' ai' a'ma' xɨ'oya' oimo'nɨ'poyɨnɨrɨ xewanɨŋo seaimɨxɨŋɨ' eŋagɨ na'nɨ e nɨrɨrɨ'na' “Ayɨ' xɨxenɨ rɨmɨ'ɨnɨ.” nimo'narɨnɨ. Rɨxa xɨ'oya' oimo'nɨ'poyɨnɨrɨ seaimɨxɨŋɨ' eŋagɨ na'nɨ seyɨ'ne' dɨŋɨ' arɨge nɨmoro axɨ'mɨnɨ nɨkɨnɨmo'nɨro a'mɨ Judayɨ'ya' xwɨyɨ'a' sɨrɨmɨŋɨ' e'wapɨ'nɨgɨ'a'pimɨ —Apɨ pi'ra'nɨŋɨ' seaimɨxɨpaxɨ' wi' mimo'nɨŋɨ'pɨrɨnɨ. Apimɨ arɨge nɨyaiwiro a'mɨ oxɨ'daneyɨnɨrɨ yarɨŋoɨ? A'mɨ Judayɨ' iwamɨ'o' e'rowia'pɨ'nɨgɨ'a'pɨ nɨxɨ'dɨrɨŋɨ'pimɨ da'nɨ gwɨ'nɨŋɨ' oya'rɨnaneyɨnɨro rɨyarɨŋoɨ?
48004010	Seyɨ'ne' Judayɨ' sɨ'a' ayimɨ “E epaxɨ'rɨnɨ.” rarɨgɨ'a'pɨ xɨ'dɨro ema' sɨŋɨ' na'nɨ sɨ'a' ayimɨ “E epaxɨ' imo'nɨnɨ.” rarɨgɨ'a'pɨ xɨ'dɨro Gorɨxo na'nɨ dɨŋɨ' mopɨ'rɨ na'nɨ sɨ'a' ayɨ' ayi imo'na'na' “Aiwa' nimɨxɨro e e'ɨ'rɨxɨnɨ.” rarɨgɨ'a'pɨ xɨ'dɨro xwiogwɨ' sɨŋɨ' imo'na'na' “E epaxɨ'rɨnɨ.” rarɨgɨ'a'pɨ xɨ'dɨro yarɨŋagɨ'a na'nɨ seararɨŋɨnɨ.
48004011	Seyɨ'ne' e yarɨgɨ'a'pɨ na'nɨ aga aya' sɨ'wɨ' nɨroarɨnɨ. Nionɨ seyɨ'ne' tɨ'nɨ nɨŋwearɨ'na' anɨŋɨ' minɨ' nɨseare'wapɨyirɨ ai' “Sɨwia' seare'wapɨyiŋa'rɨ'anɨ?” nimo'narɨŋagɨ na'nɨ aya' sɨ'wɨ' nɨroarɨnɨ.
48004012	Gɨ' nɨrɨxɨ'mea'yɨ'ne', waunɨ' rɨpɨ osearɨmɨnɨ, “Ŋwɨ' ikaxɨ' rɨnɨŋɨ'pimɨ da'nɨ gwɨ'nɨŋɨ' yi'ro'nɨŋa'onɨ imo'nɨŋa'pa seyɨ'ne' enɨ axɨ'pɨ imo'nɨ'poyɨ.” osearɨmɨnɨ. Nionɨ enɨ seyɨ'ne' imo'nɨgɨ'a'pa sa a'ma' wonɨ imo'nɨŋagɨ na'nɨ seararɨŋɨnɨ. Nionɨ seyɨ'ne' seai'mea'a'na' seyɨ'ne' sɨpi' wi' mɨnika'rɨgɨ'awixɨnɨ.
48004013	Seyɨ'ne' nɨjɨ'a'rɨnɨ. Iwamɨ'o' i'na' da'nɨ xwɨyɨ'a' yayɨ' neainarɨŋɨ'pɨ wa'ɨ' nɨsearɨrɨ'na' rɨramɨŋɨ' nimo'nɨrɨ na'nɨ searɨŋanigɨnɨ.
48004014	Nionɨ rɨramɨŋɨ' imo'nɨŋa'pɨ seyɨ'ne' xwɨrɨ'a' seainɨmɨnɨrɨ eŋɨ' aiwɨ seyɨ'ne' wi' peayɨ' nɨnɨwianɨro rɨ'wɨ' mɨnɨmo' Gorɨxoya' aŋɨ'najɨ' womɨranɨ, Kiraiso xewanɨŋomɨranɨ, nɨmi'mɨnɨrɨ'nɨŋɨ' nɨmi'mɨnɨgɨ'awixɨnɨ.
48004015	Nionɨ wa'ɨ' seara'na' seyɨ'ne' “Xwɨyɨ'a' yayɨ' neainɨpaxɨ'pɨ arɨ'a' wianɨ'wae'ne, nene mimo'nɨŋwɨ' reŋwɨnɨ?” nɨyaiwinɨro yayɨ' seainɨŋɨ'pɨ gɨmɨ nɨmoro yarɨŋoɨ? I'na' e epaxɨ' nimo'nɨrɨ sɨŋwɨrɨyɨ', niapanɨro na'nɨ segɨ' sɨŋwɨ' ai' yo'nɨpaxɨ' imo'nɨŋagɨ'a sɨŋwɨ' seanɨŋa' eŋagɨ na'nɨ seararɨŋɨnɨ.
48004016	Nionɨ nepaxɨŋɨ' imo'nɨŋɨ'pɨ tɨ'nɨ xɨxenɨ nearɨ seararɨŋagɨ na'nɨ seyɨ'ne' “O sɨ'mɨ' tɨ'nɨ neaimɨ'a'nɨrɨ yarɨnɨ.” rɨseaimo'narɨnɨ?
48004017	A'ma' ŋwɨ' ikaxɨ' rɨnɨŋɨ'pɨ tɨ'nɨ gwɨ'nɨŋɨ' seaya'ranɨro yarɨgɨ'a'yɨ' mepi' nɨseatɨnɨro aiwɨ naŋɨ' seai'wapɨyanɨro na'nɨ mepi' seatɨnarɨgɨ'a'manɨ. Poronɨ rɨ'wɨ' nɨnɨmo'ma'na' noneya' si'rogwɨ' oimo'nɨ'poyɨnɨrɨ seayiŋwɨ'roanɨro yarɨŋoɨ.
48004018	Naŋɨ' seai'wapɨyipɨ'rɨ na'nɨ mepi' nɨtɨnɨro'na' ayɨ' ananɨrɨnɨ. Nionɨ seyɨ'ne' tɨ'nɨ ŋweaŋa'na'nɨ marɨ'a'ɨ, nionɨ mɨŋweaŋagɨ aiwɨ naŋɨ' seai'wapɨyipɨ'rɨ na'nɨ mepi' nɨtɨnɨro'na' ayɨ' ananɨrɨnɨ.
48004019	Gɨ' niai'wɨ'nɨŋɨ' imo'nɨgɨ'a'yɨ'ne', rɨ'nɨŋɨ' apɨxi'wa niai'wɨ' xɨranɨro i'na' winarɨŋɨ'pa nionɨ enɨ seyɨ'ne' xeŋwɨ'mɨ warɨgɨ'a'pɨ pɨ'nɨ nɨwia'rɨro Kiraiso imo'nɨŋɨ'pa imo'nɨpɨ'rɨ'e na'nɨ a'mɨ axɨ'pɨ e nɨniga warɨnɨ.
48004020	E nɨsearɨrɨ ai' mɨxɨ'nɨ mɨsearɨ' nɨpenɨ' xwɨyɨ'a'nɨ searɨmɨ na'nɨ seyɨ'ne' tɨ'nɨ oŋwea'mɨnɨrɨ na'nɨ i'kɨ'nɨŋɨ' sɨpi' niarɨnɨ. Seyɨ'ne' xeŋwɨ'mɨ warɨgɨ'a'pɨ na'nɨ ududɨ' ninarɨŋagɨ na'nɨ seararɨŋɨnɨ.
48004021	Ŋwɨ' ikaxɨ' rɨnɨŋɨ'pimɨ xɨ'darɨŋwa'pimɨ da'nɨ Gorɨxoya' sɨŋwɨ'yo da'nɨ we' ro'nɨŋwae'ne oimo'naneyɨnɨrɨ yarɨgɨ'a'yɨ'ne', yarɨŋɨ' bɨ rɨpɨ oseaimɨnɨ, “Ŋwɨ' ikaxɨ' ea'nɨŋɨ'pimɨ da'nɨ rɨnɨŋɨ'pɨ na'nɨ nepa dɨŋɨ' mɨmoarɨgɨ'a'yɨ'ne'ranɨ?”
48004022	Bɨkwɨ'yo da'nɨ xwɨyɨ'a' bɨ rɨpɨ na'nɨ nɨrɨnɨrɨ ea'nɨŋagɨ na'nɨ osearɨmɨnɨ. Ebɨrɨ'amo niai'wɨ' wau' emeaagɨ'rɨnɨ. Wɨ'o xɨna'i'nɨŋɨ' nimo'nɨrɨ omɨŋɨ' wiiarɨŋi' xɨrɨŋorɨnɨ. Wɨ'o xegɨ' xiepi' —I' xɨna'i'nɨŋɨ' nimo'nɨrɨ omɨŋɨ' mɨwiipa yarɨŋi'rɨnɨ. I' xɨrɨŋorɨnɨ.
48004023	Xɨna'i'nɨŋɨ' nimo'nɨrɨ omɨŋɨ' wiiarɨŋi' xɨrɨŋo sa apɨxi'wa oxɨ' tɨ'nɨ nemero niai'wɨ' xɨrarɨgɨ'a'pa xɨrɨŋorɨnɨ. Xiepi', xɨna'i'nɨŋɨ' nimo'nɨrɨ omɨŋɨ' mɨwiipa yarɨŋi' xɨrɨŋo Gorɨxo Ebɨrɨ'amomɨ sɨ'mɨmaŋɨ'yo da'nɨ “E nɨsiimɨ'a'rɨnɨ.” urɨŋɨ'pimɨ da'nɨ xɨrɨŋorɨnɨ. Bɨkwɨ'yo apɨ na'nɨ nɨrɨnɨrɨ ea'nɨŋɨ'pɨ na'nɨ osearɨmɨnɨ.
48004024	Xwɨyɨ'a' i'pau' na'nɨ rɨnɨŋɨ'pɨ agwɨ ri'na' imo'narɨŋɨ' bɨ tɨ'nɨ rɨ'ramɨŋɨyɨ' ninɨrɨ rɨpaxɨ'rɨnɨ. I'pau' xwɨyɨ'a' Gorɨxo ra'rɨŋɨ' biau' na'nɨrɨnɨ. Xwɨyɨ'a' bɨ —Apɨ ŋwɨ' ikaxɨ' rɨnɨŋɨ'pɨrɨnɨ. Apɨ dɨ'wɨ' Sainaiyɨ rɨnɨŋɨ'pɨ tɨ'ŋɨ' e da'nɨ ra'rɨŋɨ'pɨ, ayɨ' Xegai' na'nɨrɨnɨ. Niai'wɨ' i' xɨrɨŋɨ'yɨ' xɨna'i'wa'nɨŋɨ' nimo'nɨro omɨŋɨ' wiipɨ'rɨ'a' na'nɨ imo'nɨŋɨ'yɨ'rɨnɨ.
48004025	Dɨ'wɨ' Sainaiyɨ rɨnɨŋɨ'pɨ Arebia imo'nɨnɨ. Apɨ Jerusaremɨ agwɨ ri'na' imo'nɨŋɨ'pɨ tɨ'nɨ rɨ'ramɨŋɨyɨ' ninɨrɨ imo'nɨŋɨ'pɨrɨnɨ. A'ma' aŋɨ' apimɨ ŋwea'yɨ' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ'nɨŋɨ' imo'nɨŋagɨ'a na'nɨ rarɨŋɨnɨ.
48004026	A'ma' aŋɨ' apimɨ ŋwea'yɨ' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' imo'nɨŋagɨ'a ai' a'ma' Jerusaremɨ aŋɨ'namɨ imo'nɨŋɨ'pimɨ ŋwea'yɨ' rɨxa gwɨ'nɨŋɨ' yi'ro'nɨgɨ'a'yɨ'rɨnɨ. Aŋɨ' apɨ Kiraisomɨ dɨŋɨ' wɨkwɨ'roŋwae'ne negɨ' no'ki'nɨŋɨ' imo'nɨŋɨ'pɨrɨnɨ.
48004027	Bɨkwɨ'yo da'nɨ aŋɨ' apɨxɨ' i'pau' tɨ'nɨ rɨ'ramɨŋɨyi apiau' na'nɨ xwɨyɨ'a' rɨpɨ nɨrɨnɨrɨ ea'nɨŋagɨ na'nɨ seararɨŋɨnɨ, “Apɨxɨ' niai'wɨ' mɨxɨrɨ' oxɨ' roŋi'xɨ yayɨ' e'ɨrɨxɨnɨ. Ji'xɨ apɨxɨ' niai'wɨ' nɨxɨrɨrɨ'na' rɨ'nɨŋɨ' winarɨŋɨ'pɨ sɨnɨ mɨsinɨpa yarɨŋi'xɨ maŋɨ' nexoarɨ meaŋɨ' rɨ'ɨrɨxɨnɨ. Niai'wɨ' apɨxɨ' meawa'rɨ' siŋi'xɨya' obaxɨ' nimo'ga nuro pi'ra'nɨŋɨ' mea'nɨŋi'ya' niai'wɨ'yo mu'ropɨ'rɨ'a' eŋagɨ na'nɨ meaŋɨ' rɨ'ɨrɨxɨnɨ.” nɨrɨnɨrɨ ea'nɨŋagɨ na'nɨ seararɨŋɨnɨ.
48004028	Gɨ' nɨrɨxɨ'mea'yɨ'ne', Ebɨrɨ'amomɨ sɨ'mɨmaŋɨ'yo da'nɨ Gorɨxo “E nɨsiimɨ'a'rɨnɨ.” ura'rɨŋɨ'pimɨ da'nɨ Aisako xɨrɨŋɨ'pa axɨ'pɨ e imo'nɨgɨ'a'yɨ'ne'rɨnɨ.
48004029	I'na' niai'wɨ' apɨxɨ' oxɨ' tɨ'nɨ nemero xɨrarɨgɨ'a'pa xɨrɨŋo, o niai'wɨ' Gorɨxoya' kwi'yɨ'pimɨ da'nɨ xɨrɨŋomɨ xeanɨŋɨ' wika'ragɨ'rɨnɨ. Agwɨ enɨ axɨ'pɨ e xeanɨŋɨ' seaika'ranɨro yarɨŋoɨ.
48004030	E seaika'ranɨro yarɨŋagɨ'a aiwɨ Bɨkwɨ'yo da'nɨ pi'oɨ rɨnɨnɨ? Ayɨ' re nɨrɨnɨrɨ ea'nɨnɨ, “Xɨna'i'nɨŋɨ' nimo'nɨrɨ omɨŋɨ' wiiarɨŋi'mɨ tɨ'nɨ xegɨ' niai'womɨ tɨ'nɨ mɨxɨ' xɨ'dowa'reɨ. Xɨna'i'nɨŋɨ' nimo'nɨrɨ omɨŋɨ' wiiarɨŋi'ya' xewaxo tɨ'nɨ dɨxɨ' apɨxi', rɨna'i'nɨŋɨ' nimo'nɨrɨ omɨŋɨ' mɨsiipa yarɨŋi'ya' xewaxo tɨ'nɨ awau' nɨwau'nɨ dɨxɨ' dɨŋɨ'pɨ tɨ'gɨ'i'wau' nimo'nɨri amɨpi' xanoxɨya' mɨmeapa e'ɨ'isixɨnɨrɨ rɨrarɨŋɨnɨ.” nɨrɨnɨrɨ ea'nɨnɨ.
48004031	Ayɨna'nɨ gɨ' nɨrɨxɨ'mea'yɨ'ne', Kiraisomɨ dɨŋɨ' wɨkwɨ'roarɨŋwae'ne xɨna'i'nɨŋɨ' nimo'nɨrɨ omɨŋɨ' wiiarɨŋi'ya' niai'wene'nɨŋɨ' mimo'nɨŋwɨnɨ. Xɨna'i'nɨŋɨ' nimo'nɨrɨ omɨŋɨ' mɨwiipa yarɨŋi'ya' niai'wene'nɨŋɨ' imo'nɨŋwɨnɨ.
48005001	Pi'pɨ oimo'nɨ'poyɨnɨrɨ marɨ'a'ɨ, gwɨ' yi'ro'nɨŋwae'ne'nɨŋɨ' oimo'nɨ'poyɨnɨrɨ Kiraiso gwɨ'nɨŋɨ' neai'kweawa'rɨŋɨ'rɨnɨ. Ayɨna'nɨ seyɨ'ne' eŋɨ' nea'nɨro ŋwea'ɨ'rɨxɨnɨ. A'mɨ ŋwɨ' ikaxɨ'pɨ nɨxɨ'dɨrane gwɨ' omɨŋɨ' yanɨ'wa' na'nɨ odɨpi' sa'mi' xe oneayi'poyɨnɨrɨ sɨŋwɨ' mɨwɨnɨpa e'ɨ'rɨxɨnɨ.
48005002	Nionɨ Poronɨ searɨmɨ'pɨ arɨ'a' o'kiarɨ' nɨmo'nɨ'poyɨ. Ŋwɨ' ikaxɨ' rɨnɨŋɨ'pɨ nɨxɨ'dɨrɨŋɨ'pimɨ da'nɨ we' ro'nɨŋɨ' imo'nɨpɨ'rɨ xe iyɨ' sɨ'mɨ' sɨ'o' oneawa'kwi'poyɨnɨrɨ sɨŋwɨ' nɨwɨnɨro'na'yɨ', Kiraiso nɨperɨ'na' a'ma' nɨyonɨ na'nɨ eŋɨ'pɨ naŋɨ' wi' seaimɨxɨpaxɨ' menɨnɨ.
48005003	A'ma' xe iyɨ' sɨ'mɨ' sɨ'o' oneawa'kwi'poyɨnɨrɨ sɨŋwɨ' wɨnarɨgɨ'a' wi'yɨ' wiyɨ'ne' a'mɨ dirɨrɨ' bɨ oseaimɨnɨ. Apɨ e nero'na'yɨ', ŋwɨ' ikaxɨ' rɨnɨŋɨ'yɨ' bɨnɨ xɨ'dɨpaxɨ'manɨ. Nɨpɨnɨ xɨ'dɨ'ɨ'rɨxɨnɨ.
48005004	Segɨ' ŋwɨ' ikaxɨ' rɨnɨŋɨ'pɨ xɨ'darɨgɨ'a'pimɨ da'nɨ Gorɨxo “We' ro'nɨgɨ'a'yɨ'ne'rɨnɨ.” nearɨ'wɨnɨgɨnɨrɨ yarɨgɨ'a'yɨ' rɨxa Kiraiso tɨ'nɨ gwɨ'nɨŋɨ' i'kwamɨxɨnɨgɨ'a'rɨnɨ. Gorɨxo wa' nɨseawianɨrɨ seaiiŋɨ'pɨ rɨxa rɨ'wɨ'mɨnɨ nɨmamoro yarɨŋoɨ.
48005005	Wiyɨ'ne' e yarɨŋagɨ'a ai' nene Kiraisomɨ dɨŋɨ' nɨwɨkwɨ'rorɨŋɨ'pimɨ da'nɨ dɨŋɨ' re ikwɨ'moŋwɨnɨ, “Ŋwɨ' ikaxɨ' xɨ'darɨŋwa'pimɨ da'nɨ marɨ'a'ɨ, Gorɨxo xewanɨŋo nerɨŋɨ'pimɨ da'nɨ ‘We' ro'nɨgɨ'a'yɨ'ne'rɨnɨ.’ neara'rɨnɨ'a'rɨnɨ.” nɨyaiwirane oya' kwi'yɨ'pɨ eŋɨ' sɨxɨ' neai'mɨxɨ'ɨ'pimɨ da'nɨ dɨŋɨ' e ikwɨ'moŋwɨnɨ.
48005006	Ayɨ' rɨpɨ seararɨŋɨnɨ. A'ma' Kiraisɨ Jisaso tɨ'nɨ nika'rɨnɨrɨ'na' rɨxa iyɨ' sɨ'mɨ' sɨ'o' wa'kwi'nɨŋa'na' nika'rɨnɨrɨ'na'ranɨ, mɨwa'kwi'nɨŋa'na' nika'rɨnɨrɨ'na'ranɨ, ayɨ' ananɨrɨnɨ. E nerɨ ai' Gorɨxo wimo'narɨŋɨ'pɨ oyaneyɨnɨrɨ'na' epɨ'rɨ'pɨ, ayɨ' rɨpɨrɨnɨ. Kiraisomɨ dɨŋɨ' nɨwɨkwɨ'rorɨŋɨ'pimɨ da'nɨ a'ma'yo dɨŋɨ' sɨpi' nɨwiro arɨra' wiarɨgɨ'a'pɨrɨnɨ.
48005007	Seyɨ'ne' iwamɨ'o' Kiraisomɨ nuxɨ'dɨro'na' a'ma' yamɨyamu'ro'nɨgɨ' ninɨro'na' aŋɨ'nɨ wia'rɨ' mu'roarɨgɨ'a'yɨ' yapɨ nimo'nɨro yagɨ'a'rɨnɨ. E nero ai' go seapɨ'roŋagɨ xwɨyɨ'a' nepaxɨŋɨ' imo'nɨŋɨ'pɨ sɨnɨ xɨxenɨ mɨxɨ'darɨŋoɨ?
48005008	Dɨŋɨ' seyɨ'ne' agwɨ ɨ'a' xɨrɨgɨ'a'pɨ Gorɨxonɨya' oimo'nɨ'poyɨnɨrɨ we'yo ɨ'a' seaumɨrɨŋomɨ da'nɨ arɨ'a' wigɨ'a'pɨmanɨ.
48005009	Ewayɨ' xwɨyɨ'a' a'mae'ne rarɨŋwa' rɨpɨ na'nɨ dɨŋɨ' mo'poyɨ. Bisɨ'kerɨ'a' sɨŋɨ'pimɨ yisɨ' bɨ onɨmia'pɨ ta'na' nɨmɨnɨ i'kwiaŋwɨ' eapɨna'rarɨŋɨ'rɨnɨ. Seyɨ'ne' yarɨgɨ'a'pɨ apɨ'nɨŋɨ' mimo'nɨpa renɨ?
48005010	E nɨsearɨrɨ ai' “Seyɨ'ne' naŋɨ' xɨxenɨ imo'nɨŋɨ'pɨ nepɨ'rɨ'a'rɨnɨ.” nɨseaiaiwirɨ na'nɨ dɨŋɨ' sɨ'ŋa' nea'narɨnɨ. Seyɨ'ne' A'mɨna'o tɨ'nɨ ika'rɨnɨgɨ'a' eŋagɨ na'nɨ “Dɨŋɨ' xegɨ' bɨ mɨxɨrɨ' nionɨ xɨrɨŋa' axɨ'pɨ nɨxɨrɨpɨ'ra'oɨ.” nɨseaiaiwirɨ na'nɨ dɨŋɨ' sɨ'ŋa' nea'narɨnɨ. Aya' searemoarɨŋo go go eŋagɨ aiwɨ “Gorɨxo ananɨ pɨrɨ' umamonɨ'a'rɨnɨ.” nimo'narɨnɨ.
48005011	Gɨ' nɨrɨxɨ'mea'yɨ'ne', nionɨ yarɨŋa'pɨ na'nɨ pi'ra'nɨŋɨ' dɨŋɨ' mo'poyɨ. Nionɨ a'ma' wi' rarɨgɨ'a'pa xwɨyɨ'a' yayɨ' neainarɨŋɨ'pɨ wa'ɨ' nɨrɨmerɨ'na' nepa rɨpɨ nɨrɨrɨ'na'yɨ', “Jisasomɨ dɨŋɨ' nɨwɨkwɨ'rorɨ aiwɨ iyɨ' sɨ'mɨ' enɨ sɨ'o' wa'kwi'nɨ'poyɨ.” nɨrɨrɨ'na'yɨ', pi' na'nɨ gɨ' Judayɨ' sɨnɨ xeanɨŋɨ' nika'rarɨŋoɨ? Nionɨ nepa e nɨrɨrɨ sɨŋwɨrɨyɨ', Judayɨ' “Kiraiso nene na'nɨ yoxa'ɨ'pa'mɨ neapeiŋɨ'rɨnɨ.” urarɨŋa'pɨ arɨ'a' nɨniro'na' apimɨ da'nɨ sɨ'mirɨrɨ' ninɨro o'rea'mioapaxɨ'manɨ.
48005012	“A'ma' aya' searemoarɨgɨ'a'yɨ' wigɨ' iyɨ' sɨ'mɨ' sɨ'o' nɨwa'kwi'nɨro pɨ'nɨ wia'rɨgɨ'a'pɨ sɨ'o' wɨwa'kwi'mɨ' inayi'ɨ'rɨxɨnɨ.” nimo'narɨnɨ.
48005013	Gɨ' nɨrɨxɨ'mea'yɨ'ne', Gorɨxo gwɨ' mɨyinɨgɨ'a'yɨ'ne' oimo'nɨ'poyɨnɨrɨ we'yo ɨ'a' seaumɨrɨŋɨ'yɨ'ne' imo'nɨŋagɨ'a aiwɨ “Pi' pi' na'nɨ ɨ'eapa' neainarɨŋɨ'pɨ yanɨ'wa' na'nɨ ŋwɨ' ikaxɨ' rɨnɨŋɨ'pimɨ da'nɨ gwɨ'nɨŋɨ' neai'kweawa'rɨnɨŋenerɨ'anɨ?” nɨyaiwiro apɨ mepa e'ɨ'rɨxɨnɨ. E mepa nero'na' dɨŋɨ' sɨpi' inarɨgɨ'a'pimɨ da'nɨ xɨxe arɨra' niga u'ɨ'rɨxɨnɨ.
48005014	Ŋwɨ' ikaxɨ' nɨpɨnɨ, ayɨ' xwɨyɨ'a' na' bɨnɨ rɨpimɨ ɨkwɨkwɨ'rɨ' inɨnɨ, “Jɨwanɨŋoxɨ dɨŋɨ' sɨpi' inarɨŋɨ'pa a'ma' wi'yo enɨ axɨ'pɨ wirɨ'ɨnɨ.” rɨnɨŋɨ' apimɨ ɨkwɨkwɨ'rɨ' inɨnɨ.
48005015	E nerɨ ai' seyɨ'ne' apɨ minɨ' sɨ'wi' xɨxe sɨ'wɨ' nɨro'ga wia'pɨ'nɨmeaarɨŋɨ'pa'nɨŋɨ' nimo'nɨro xɨxe rɨro'mɨ' inɨpɨ'rɨxɨnɨrɨ na'nɨ i'kwairɨrɨ' seaiarɨŋɨnɨ.
48005016	Nionɨ seararɨŋa'pɨ, ayɨ' rɨpɨrɨnɨ. Gorɨxoya' kwi'yɨ'pɨ xe nɨneaipemea'mɨ ounɨrɨ sɨŋwɨ' nɨwɨnɨro'na'yɨ', pi' pi' mɨŋɨ' seainarɨŋɨ'pɨ xe oneainɨnɨrɨ epɨ'rɨ'a'manɨ.
48005017	Ayɨ' rɨpɨ na'nɨrɨnɨ. Mɨŋɨ' seainarɨŋɨ'pɨ, ayɨ' kwi'yɨ'pimɨ xwa'ma'mɨ' wimɨnɨrɨ yarɨŋɨ'rɨnɨ. Kwi'yɨ'pɨ enɨ mɨŋɨ' seainarɨŋɨ'pimɨ xwa'ma'mɨ' wimɨnɨrɨ yarɨŋɨ'rɨnɨ. Mɨŋɨ' seainarɨŋɨ'pɨ tɨ'nɨ kwi'yɨ'pɨ tɨ'nɨ a'ma' mɨdɨmɨda'nɨ nɨmearorɨ mɨxɨ' inarɨgɨ'a'pɨ'nɨŋɨ' imo'nɨŋagɨ'i na'nɨ rarɨŋɨnɨ. Ayɨna'nɨ kwi'yɨ'pɨ xe nɨneaipemea'mɨ ounɨrɨ sɨŋwɨ' nɨwɨnɨro'na'yɨ', amɨpi' mɨŋɨ' seainarɨŋɨ'pimɨ da'nɨ oyaneyɨnɨrɨ seaimo'narɨŋɨ'pɨ ananɨ epaxɨ' mimo'nɨnɨ.
48005018	Kwi'yɨ'pɨ xe nɨneaipemea'mɨ ounɨrɨ sɨŋwɨ' nɨwɨnɨro'na'yɨ', ŋwɨ' ikaxɨ' ea'nɨŋɨ'pɨ xɨ'dɨpɨ'rɨ na'nɨ gwɨ'nɨŋɨ' mɨseaya'rɨnɨnɨ.
48005019	Mɨŋɨ' inarɨgɨ'a'pɨ na'nɨ a'ma' nɨyɨ'ne'nɨ sɨŋa'nɨ seaimo'nɨnɨ. Mɨŋɨ' ninɨro'na' rɨpɨ yarɨgɨ'a'rɨnɨ. Ɨ'wɨ' inɨro piaxɨ' wea'nɨpaxɨ'pɨ ero rɨ'pea'nanɨro na'nɨ yarɨgɨ'a'pɨ ero
48005020	ŋwɨ'a'pimɨ mewero aya'ɨ' ero sɨ'mɨ' tɨ'nɨ inɨro mɨxɨ'nɨ rɨnɨro sɨpi' dɨŋɨ' yaiwinɨro mɨxɨ' kɨ'nɨro xɨxewia'mɨ' rɨnɨro ewa'ramo'nɨro xepɨxepa' ro'nɨro
48005021	sɨŋwɨ' ɨ'wɨ' wɨnɨro iniɨgɨ' xwapɨ' nɨnɨma'na' papɨkɨ' ero papɨkɨ' nero'na' uyɨ'niɨ' ero xɨxegɨ'nɨ apɨ apɨ imo'nɨŋɨ'pɨ enɨ ero yarɨgɨ'a'rɨnɨ. Eŋi'na' i'kwairɨrɨ' seaiŋa'pa a'mɨ axɨ'pɨ i'kwairɨrɨ' oseaimɨnɨ. A'ma' apɨ apɨ yarɨgɨ'a'yɨ'ranɨ, apɨ'nɨŋɨ' imo'nɨŋɨ'pɨ enɨ yarɨgɨ'a'yɨ'ranɨ, ayɨ' Gorɨxoya' xwioxɨ'yo wi' pa'wipɨ'rɨ'a'manɨ.
48005022	E nerɨ ai' a'ma' kwi'yɨ' Gorɨxoya'pɨ xe nɨneaipemea'mɨ ounɨrɨ yarɨgɨ'a'yɨ' rɨpɨ yarɨgɨ'a'rɨnɨ. A'ma'yo dɨŋɨ' sɨpi' wiro dɨŋɨ' niɨ'a' winɨrɨ nɨwayɨro'nɨro ŋwearo ayɨ'nɨ xe o'ɨ' oneaimo'poyɨnɨrɨ sɨŋwɨ' wɨnɨro aya' urɨmɨxɨro pi'ra'nɨŋɨ' wiiro a'ma' dɨŋɨ' uŋwɨra'rɨpaxɨ'pɨnɨ ero
48005023	aya' rɨrɨmɨxɨ' wipaxɨ' imo'nɨro nɨpɨ'rea'nɨro yarɨgɨ'a'rɨnɨ. Ŋwɨ' ikaxɨ' bimɨ da'nɨ apɨ nɨpɨnɨ rɨnɨŋɨ'pɨ bɨ “Mepanɨ.” mɨrɨnɨnɨ.
48005024	A'ma' Kiraisɨ Jisasoya' imo'nɨgɨ'a'yɨ' wigɨ' xa'mɨ nɨpɨkwɨnɨ mimo'nɨgɨ'a'pɨ —Apɨ sɨpi' na'nɨ mɨŋɨ' winɨro ɨ'eapa' winɨrɨ yarɨgɨ'a'pɨrɨnɨ. Apɨ rɨ'wɨ' nɨmorɨ'na' rɨxa yoxa'ɨ'pa'mɨ'nɨŋɨ' nɨyekwɨroa'rɨro pɨkia'rɨgɨ'awixɨnɨ.
48005025	Kwi'yɨ'pɨ dɨŋɨ' nɨyɨmɨŋɨ' rɨxa sɨxɨ' neami'moŋɨ' eŋagɨ na'nɨ apɨ nɨneaipemea'mɨ oumɨnɨrɨ yarɨŋɨ'pa oxɨ'daneyɨ.
48005026	Negɨ' wi'yɨ' wiyɨ'ne' mɨxɨ' mɨmeakɨ'nɨnɨpa oyaneyɨ. Sɨ'mɨsɨ' mainenɨpa erane sɨpi' dɨŋɨ' mɨyaiwinɨpa erane oyaneyɨ.
48006001	Gɨ' nɨrɨxɨ'mea'yɨ'ne', segɨ'yɨ' wo uyɨ'niɨ' e'agɨ nɨwɨnɨmearɨ'na'yɨ', kwi'yɨ'pɨ nipemea'mɨ seawarɨŋɨ'yɨ'ne' sɨpi' e'omɨ awayinɨ saŋioŋwɨra'rɨ'ɨ'rɨxɨnɨ. E nero'na' sea'yɨ e nimo'nɨro “Sɨpi' xɨ'o e'ɨ'pa nene wi' epaxenemanɨ.” mɨyaiwipa e'ɨ'rɨxɨnɨ. Seyɨ'ne' enɨ ɨ'wɨ' axɨ'pɨ epɨ'rɨxɨnɨrɨ seararɨŋɨnɨ.
48006002	Segɨ' wi'nɨyɨ' dɨŋɨ' ududɨ' winarɨŋɨ' imo'nɨŋɨ'pɨ wi' wi'mea'agɨ nɨwɨnɨrɨ'na'yɨ', arɨra' wi'ɨ'rɨxɨnɨ. Xɨxe e inɨ'ɨ'rɨxɨnɨ. Seyɨ'ne' e nero'na'yɨ', ŋwɨ' ikaxɨ' Kiraiso rɨŋɨ'pɨ xɨxenɨ tɨ'nɨ yarɨŋoɨ.
48006003	A'ma' wo “Nionɨ sea'yɨ e imo'nɨŋa'onɨrɨnɨ.” nɨyaiwinarɨŋagɨ ai' o nepa sea'yɨ e mimo'nɨŋa'na'yɨ', ayɨ' xewanɨŋo yapɨ' e'wapɨ'narɨnɨ.
48006004	Woxɨnɨ woxɨnɨ dɨxɨ' yarɨŋɨ'pɨ pi'ra'nɨŋɨ' sɨŋwɨ' anaxɨ'dɨneɨ. E nerɨ'na' xewanɨŋoxɨ “Apa'nɨ yarɨŋɨnɨ.” nɨsimo'nɨrɨ'na' ayɨ' mɨxɨ' meakɨ'nɨnɨpaxɨ'rɨnɨ. E nerɨ ai' a'ma' wi' tɨ'nɨ rɨ'ramɨŋɨyɨ' ninɨrɨ “Nionɨ yarɨŋa'pɨ wi' yarɨgɨ'a'pɨ tɨ'nɨ xɨxenɨ mimo'nɨnɨ.” nɨyaiwinɨrɨ mɨxɨ' mɨmeakɨ'nɨnɨpanɨ.
48006005	Nɨyɨ'ne'nɨ xɨxegɨ'nɨ segɨ' yarɨgɨ'a'pimɨ da'nɨ seai'meanɨ'a' eŋagɨ na'nɨ rarɨŋɨnɨ.
48006006	A'ma' xwɨyɨ'a' Gorɨxoya'pɨ ure'wapɨyarɨŋɨ'yɨ' wigɨ' amɨpi' naŋɨ' imo'nɨŋɨ'yɨ' bɨ nɨmearo wigɨ' ure'wapɨyarɨŋomɨ bɨ mɨnɨ wi'ɨ'rɨxɨnɨ.
48006007	Yapɨ' re me'wapɨ'nɨpa e'ɨ'rɨxɨnɨ. A'ma' wi' Gorɨxomɨ majɨmajɨ'a' nɨwika'rɨma'na' rɨperɨrɨ' umepaxɨ'rɨnɨ. A'ma' pi' pi' aiwa' ɨwɨ'a' nura nu'ɨ'asa'na' xɨxenɨ apɨ miarɨgɨ'a' eŋagɨ na'nɨ rarɨŋɨnɨ.
48006008	A'ma' ɨ'eapa' winarɨŋɨ'pɨnɨ yarɨgɨ'a'yɨ', ayɨ' a'ma' omɨŋɨ'yo aiwa' ɨwɨ'a' urarɨgɨ'a'yɨ' yapɨ imo'nɨŋoɨ. Aiwa' yo'ɨ' e'ɨ'pɨ miarɨgɨ'a'pa wigɨ' egɨ'a'pimɨ da'nɨ nɨmirɨ'nɨŋɨ' nerɨ'na' nanɨ'nɨpɨ'rɨ'a'rɨnɨ. E epɨ'rɨ'a ai' a'ma' kwi'yɨ'pɨ nipemea'mɨ warɨŋɨ'pimɨ xɨ'darɨgɨ'a'yɨ' wigɨ' egɨ'a'pimɨ da'nɨ nɨmirɨ'nɨŋɨ' nerɨ'na' dɨŋɨ' nɨyɨmɨŋɨ' tɨ'gɨ'a'yɨ' imo'nɨpɨ'rɨ'a'rɨnɨ.
48006009	A'ma'yo naŋɨ' nɨwiia nurane'na'yɨ', anɨŋɨ' neainɨ'agɨ ai' naŋɨ' wiiarɨŋwa'pɨ pɨ'nɨ mɨwia'rɨpa e'wanɨgɨnɨ. Eŋɨ' samɨŋɨ' mɨneawepa nerɨ pɨ'nɨ mɨwia'rɨpa nerɨ'na'yɨ', aiwa' mi'wa'i'na' naŋɨ'nɨ mianɨ'wa' eŋagɨ na'nɨ seararɨŋɨnɨ.
48006010	Ayɨna'nɨ sɨnɨ epaxɨ' nimo'nɨrɨ'na' a'ma' nɨyonɨ naŋɨ'nɨ wii'wanɨgɨnɨ. Negɨ' A'mɨna'omɨ dɨŋɨ' wɨkwɨ'rogɨ'a' nawi'nɨ imo'nɨgɨ'a'yo ayɨ' aŋɨpaxɨ' wiianɨ'wa'yɨ'rɨnɨ.
48006011	Rɨ'wamɨŋɨ' nionɨ gɨ' we' tɨ'nɨ nearɨ'na' xwe'nɨ xwe'nɨ nea'a warɨŋa' rɨpɨ seyɨ'ne' mi' o'mɨxɨ'poyɨ.
48006012	A'ma' iyɨ' sɨ'mɨ' sɨ'o' owa'kwi'nɨ'poyɨnɨrɨ xɨxoyɨ'piɨ' seamearɨgɨ'a'yɨ', ayɨ' wigɨ' wi'nɨyɨ' “Apa'nɨ e imo'nɨgɨ'a'yɨ' rɨ'a yarɨŋoɨ?” oneaiaiwi'poyɨnɨrɨ sɨ'o' seawa'kwianɨro yarɨgɨ'a'yɨ'rɨnɨ. Ayɨ' Judayɨ' nene Jisaso yoxa'ɨ'pa'mɨ neaiiŋɨ'pimɨnɨ dɨŋɨ' wɨkwɨ'roarɨŋagwɨ nɨneanɨro'na' xeanɨŋɨ' neaika'rɨpɨ'rɨxɨnɨrɨ e yarɨgɨ'a'yɨ'rɨnɨ.
48006013	Ayɨ' wi' ŋwɨ' ikaxɨ' rɨnɨŋɨ' nɨpɨnɨ xɨxenɨ yarɨgɨ'a'yɨ' mimo'nɨŋagɨ'a aiwɨ seyɨ'ne' sɨ'o' seawa'kwi'ɨ'a'pɨ na'nɨ wa'rɨxa imo'nanɨro na'nɨ seyɨ'ne' iyɨ' sɨ'mɨ' sɨ'o' owa'kwianeyɨnɨro wimo'narɨŋɨ'rɨnɨ.
48006014	Ayɨ' e yarɨŋagɨ'a ai' nionɨ pi'pɨ na'nɨ sea'yɨ e nɨmerɨ rɨmɨme'ɨnɨ. A'mɨna' Jisasɨ Kiraiso yoxa'ɨ'pa'mɨ nɨperɨ'na' neaiiŋɨ'pɨ na'nɨnɨ nɨrɨrɨ yayɨ' emɨ'ɨnɨ. Ayɨ' rɨpɨ na'nɨrɨnɨ. Kiraiso yoxa'ɨ'pa'mɨ neapeiŋɨ'pimɨ da'nɨ a'ma' Gorɨxomɨ mɨxɨ'darɨgɨ'a'yɨ' yarɨgɨ'a'pɨ sɨnɨ emɨ'a na'nɨ pɨyɨ'nɨŋɨ' imo'nɨrɨ gɨ' sɨŋwɨ' wɨnɨŋae' da'nɨ “Wigɨ' yarɨgɨ'a'pɨ enɨ pɨyɨ'nɨŋɨ' rɨ'a imo'nɨnɨ?” yaiwirɨ eŋɨnɨ.
48006015	Sɨ'o' nɨwa'kwi'nɨrɨ'na' ayɨ' ananɨrɨnɨ. Mɨwa'kwi'nɨpa nerɨ'na' ayɨ' enɨ ananɨrɨnɨ. Gorɨxo a'mɨ xegɨ' kwi'yɨ'pimɨ da'nɨ sɨŋɨ' wi' oimo'nɨ'poyɨnɨrɨ neaimɨxɨ'ɨ'pɨ, ayɨ' aŋɨpaxɨ' imo'nɨŋɨ' eŋagɨ na'nɨ seararɨŋɨnɨ.
48006016	A'ma' nionɨ seararɨŋa' apɨ ɨ'a' nɨxɨrɨro xɨ'darɨgɨ'a'yo Gorɨxo wa' wianɨrɨ nɨwayɨro'nɨro ŋweapɨ'rɨ na'nɨ wiirɨ e'wɨnɨgɨnɨ. Isɨrerɨ xɨ'oya' imo'nɨgɨ'a'yo enɨ e e'wɨnɨgɨnɨ.
48006017	Nionɨ Jisasomɨ xɨ'darɨŋagɨ na'nɨ iwaŋɨ' nɨme'peayigɨ'a'pɨ igi' rɨxa nɨweŋagɨ na'nɨ wiyɨ'ne' nionɨ dɨŋɨ' rɨ'a' nɨxepaxɨ' a'mɨ bɨ mepa e'ɨ'rɨxɨnɨ.
48006018	Gɨ' nɨrɨxɨ'mea'yɨ'ne', A'mɨna' Jisasɨ Kiraiso wa' seawianarɨŋɨ'pimɨ da'nɨ dɨŋɨ' sɨxɨ' oseami'monɨ. “E oenɨ.” nimo'narɨnɨ.
49001001	Poronɨ —Nionɨ Gorɨxo Kiraisɨ Jisasoya' wa'ɨ' wurɨmeiarɨŋɨ' wo imo'nɨ'wɨnɨgɨnɨrɨ xegɨ' dɨŋɨ' tɨ'nɨ nɨrɨ'peaŋonɨrɨnɨ. Nionɨ payɨ' rɨna a'ma' Gorɨxoya' imo'nɨgɨ'a' Epesasɨ ŋwea'yɨ'ne' —Seyɨ'ne' segɨ' nawi'nɨ ika'rɨnɨgɨ'o, Jisasomɨ nuxɨ'dɨro'na' pi'ra'nɨŋɨ' uxɨ'darɨgɨ'a'yɨ'ne'rɨnɨ. Seyɨ'ne' na'nɨ nionɨ payɨ' rɨna nearɨ mo'naparɨŋɨnɨ.
49001002	“Negɨ' a'po Gorɨxo tɨ'nɨ A'mɨna' Jisasɨ Kiraiso tɨ'nɨ wa' seawianɨri seyɨ'ne' nɨwayɨro'nɨro ŋweapɨ'rɨ na'nɨ seaiiri e'isixɨnɨ.” nimo'narɨnɨ.
49001003	Gorɨxo a'ma' dɨŋɨ' nɨyɨmɨŋɨ' tɨ'gɨ'a'yɨ' nimo'nɨro aŋɨ'namɨ ŋwea'ɨ'rɨxɨnɨrɨ nɨwimɨxɨrɨ'na' naŋɨ' wiiarɨŋɨ'pɨ, apɨ nɨpɨnɨ Kiraiso tɨ'nɨ ika'rɨnɨŋwae'ne rɨxa neaiiŋɨ' eŋagɨ na'nɨ omɨ yayɨ' ume'wanɨgɨnɨ.
49001004	O xwɨ'a'ri' sɨnɨ mimɨxɨ'mɨ da'nɨ nene oya' sɨŋwɨ'yo da'nɨ sɨyikwɨ' mi'nɨŋwae'ne imo'nɨrane xwɨyɨ'a' mɨneamearɨpaxɨ' imo'nɨrane yanɨ'wa' na'nɨ Kiraiso tɨ'nɨ nawi'nɨ ika'rɨnɨŋwa'pimɨ da'nɨ ɨ'a' yɨyamɨxɨmɨ' neaiŋɨnigɨnɨ.
49001005	O eŋi'na' da'nɨ nene na'nɨ dɨŋɨ' sɨpi' wiŋɨ' eŋagɨ na'nɨ “A'ma' nionɨ ɨ'a' yɨyamɨxɨmɨ' wi'a'yɨ' Kiraiso wiinɨ'a'pimɨ da'nɨ gɨ' niai'wɨ' piaxɨ' memɨ'a'yɨ'nɨŋɨ' wimɨxɨ'ɨmɨgɨnɨ.” yaiwia'rɨŋɨnigɨnɨ. Xegɨ' dɨŋɨ'yo da'nɨ “E e'ɨmɨgɨnɨ.” nɨwimo'nɨrɨ na'nɨ e yaiwia'rɨŋɨnigɨnɨ.
49001006	Nene re nɨyaiwirane sea'yɨ e umeanɨ'wa' na'nɨ e nɨyaiwia'rɨrɨ eŋɨ'rɨnɨ, “O wa' nɨneawianɨrɨ'na' bɨ onɨmia'pɨ mɨneawianɨ' nene o xegɨ' dɨŋɨ' sɨxɨ' uyiŋo tɨ'nɨ nawi'nɨ ika'rɨnɨŋwae'ne eŋagwɨ na'nɨ ‘Ayɨ' enɨ xɨxe nii'ɨ'rɨxɨnɨ.’ mɨwimo'nɨ' xegɨ' xewaxo anɨpa' wɨ're'napɨŋɨ'rɨ'anɨ?” nɨyaiwirane sea'yɨ e umeanɨ'wa' na'nɨ e nɨyaiwia'rɨrɨ eŋɨ'rɨnɨ.
49001007	Nene Kiraiso tɨ'nɨ ika'rɨnɨŋwae'ne eŋagɨ na'nɨ o yoxa'ɨ'pa'mɨ nɨperɨ xegɨ' ragɨ' pu'ɨ'pimɨ da'nɨ Gorɨxo gwɨ'nɨŋɨ' nearoayi'rorɨ xwɨyɨ'a' xɨ'oya'pɨ nɨwiai'kirane yarɨŋwa'pɨ yokwarɨmɨ' neaiirɨ eŋɨ'rɨnɨ. E nɨneaiirɨ'na' Gorɨxo wa' onɨmia'pɨ nɨneawianɨrɨ neaiiŋɨ'ranɨ?
49001008	Oweoɨ, aga wa' aya' wi' nɨneawianɨrɨŋɨ'pimɨ da'nɨ nearoayi'rorɨ yokwarɨmɨ' neaiirɨ eŋɨ' eŋagɨ na'nɨ rarɨŋɨnɨ. O dɨŋɨ' e'mɨ' sai'mɨ' nɨmorɨ amɨpi' nɨ'nɨ na'nɨ nɨjɨ'a' imo'nɨŋo eŋagɨ na'nɨ
49001009	xewanɨŋo e e'ɨmɨgɨnɨrɨ wimo'nɨŋɨ'pɨ tɨ'nɨ xɨxenɨ nerɨ'na' eŋi'na' da'nɨ Kiraiso enɨ'a'pimɨ da'nɨ a'ma' na'nɨ e wii'ɨmɨgɨnɨrɨ eŋwɨpea'rɨŋɨ'pɨ —Apɨ a'ma'ya' sɨŋwɨ'yo da'nɨ i'nɨmɨ imo'nɨŋɨ'pɨrɨnɨ. Apɨ na'nɨ nene wɨ'a' neao'ki'mɨxɨŋɨ'rɨnɨ.
49001010	Eŋi'na' da'nɨ eŋwɨpea'rɨŋɨ' apɨ, ayɨ' amɨpi' nɨ'nɨ aŋɨ'namɨ tɨ'nɨ xwɨ'a'ri'mɨ tɨ'nɨ imo'nɨŋɨ'yɨ' “Kiraisomɨ sɨmaŋwɨ'yo'nɨŋɨ' i'nɨmɨ wurɨ'nanɨ'wa' na'nɨ rimo'nɨŋwɨnɨ?” nɨyaiwiro xɨxenɨ e imo'nɨ'ɨ'rɨxɨnɨrɨ eŋwɨpea'rɨŋɨ'pɨrɨnɨ. Sɨ'a' e eŋwɨpea'rɨŋɨ'pɨ imo'nɨ'wɨnɨgɨnɨrɨ rɨna'rɨnɨŋɨ'yi nimo'nɨrɨ'na' oya' dɨŋɨ' tɨ'nɨ xɨxenɨ e imo'nɨnɨ'a'rɨnɨ. Pi' pi' o dɨŋɨ' neŋwɨperɨ'na' “E e'ɨmɨgɨnɨ.” nɨwimo'nɨrɨ yaiwia'rɨŋɨ'pɨ sɨwia' me' apɨ tɨ'nɨ xɨxenɨ ya'rarɨŋɨ'pa eŋi'na' da'nɨ Kiraiso tɨ'nɨ ika'rɨnɨŋwae'ne na'nɨ “A'ma' ayɨ' nionɨya' imo'nɨ'ɨ'rɨxɨnɨ.” nɨwimo'nɨrɨ yaiwia'ragɨ'pɨ tɨ'nɨ xɨxenɨ nerɨ e neaimɨxɨŋɨ'rɨnɨ.
49001011	Eŋi'na' da'nɨ eŋwɨpea'rɨŋɨ' apɨ, ayɨ' amɨpi' nɨ'nɨ aŋɨ'namɨ tɨ'nɨ xwɨ'a'ri'mɨ tɨ'nɨ imo'nɨŋɨ'yɨ' “Kiraisomɨ sɨmaŋwɨ'yo'nɨŋɨ' i'nɨmɨ wurɨ'nanɨ'wa' na'nɨ rimo'nɨŋwɨnɨ?” nɨyaiwiro xɨxenɨ e imo'nɨ'ɨ'rɨxɨnɨrɨ eŋwɨpea'rɨŋɨ'pɨrɨnɨ. Sɨ'a' e eŋwɨpea'rɨŋɨ'pɨ imo'nɨ'wɨnɨgɨnɨrɨ rɨna'rɨnɨŋɨ'yi nimo'nɨrɨ'na' oya' dɨŋɨ' tɨ'nɨ xɨxenɨ e imo'nɨnɨ'a'rɨnɨ. Pi' pi' o dɨŋɨ' neŋwɨperɨ'na' “E e'ɨmɨgɨnɨ.” nɨwimo'nɨrɨ yaiwia'rɨŋɨ'pɨ sɨwia' me' apɨ tɨ'nɨ xɨxenɨ ya'rarɨŋɨ'pa eŋi'na' da'nɨ Kiraiso tɨ'nɨ ika'rɨnɨŋwae'ne na'nɨ “A'ma' ayɨ' nionɨya' imo'nɨ'ɨ'rɨxɨnɨ.” nɨwimo'nɨrɨ yaiwia'ragɨ'pɨ tɨ'nɨ xɨxenɨ nerɨ e neaimɨxɨŋɨ'rɨnɨ.
49001012	Judayene —A'ma' xa'mɨ Kiraisomɨ dɨŋɨ' nɨwikwɨ'moro re yaiwigɨ'a'yɨ', “O neaiiŋɨ'pimɨ da'nɨ Gorɨxo yea'yɨ' neayimɨxemeanɨ'a'rɨnɨ.” yaiwigɨ'a'yɨ' na'nɨ nene xa'mɨ sɨŋwɨ' ipeŋwae'nerɨnɨ. Nene “Aga sea'yɨ e imo'nɨŋo, ayɨ' Gorɨxorɨ'anɨ?” nɨyaiwirane sea'yɨ e umeanɨ'wa' na'nɨ xɨ'oyae'ne neaimɨxɨŋɨ'rɨnɨ.
49001013	Seyɨ'ne' enɨ Kiraiso tɨ'nɨ ika'rɨnɨgɨ'a'yɨ'ne' eŋagɨ na'nɨ xwɨyɨ'a' nepaxɨŋɨ' imo'nɨŋɨ' yaŋɨ' seaiapɨgɨ'a'pɨ —Apɨ Gorɨxo yea'yɨ' seayimɨxemeanɨ'a' eŋagɨ na'nɨ yayɨ' seainarɨŋɨ'pɨrɨnɨ. Apɨ seyɨ'ne' arɨ'a' nɨwiro'na' dɨŋɨ' wɨkwɨ'ro'ɨ'a' eŋagɨ na'nɨ Gorɨxo xɨ'oya' imo'nɨ'ɨ'rɨxɨnɨrɨ xegɨ' kwi'yɨ' sɨ'mɨmaŋɨ'yo da'nɨ'nɨŋɨ' “Nɨseaiapɨmɨ'a'rɨnɨ.” ra'rɨŋɨ'pɨ tɨ'nɨ ikɨyiŋɨ'nɨŋɨ' seaia'rɨŋɨ'rɨnɨ.
49001014	Kwi'yɨ' neaiapɨŋɨ'pɨ tɨ'nɨ rɨxa ikɨyiŋɨ'nɨŋɨ' neaia'rɨnɨŋagɨ na'nɨ dɨŋɨ' re moŋwɨnɨ, “Gorɨxo ‘Nɨseaiimɨ'a'rɨnɨ.’ ra'rɨŋɨ' sɨnɨ mɨneai'meaŋɨ'pɨ tɨ'nɨ xɨxenɨ nɨneaiinɨ'a'rɨnɨ. Xɨ'o ‘Nionɨ tɨ'nɨ nɨŋwearo nionɨya'yɨ' imo'nɨ'ɨ'rɨxɨnɨ.’ yaiwiarɨŋɨ'pɨ tɨ'nɨ xɨxenɨ imo'nanɨ'wa' na'nɨ gwɨ'nɨŋɨ' neai'kwamɨxɨnɨ'a'rɨnɨ.” Dɨŋɨ' anɨŋɨ' e moŋwɨnɨ. Nene “Aga sea'yɨ e imo'nɨŋo, ayɨ' Gorɨxorɨ'anɨ?” nɨyaiwirane sea'yɨ e umeanɨ'wa' na'nɨ xegɨ' kwi'yɨ'pɨ tɨ'nɨ ikɨyiŋɨ'nɨŋɨ' neaia'rɨŋɨ'rɨnɨ.
49001015	Gorɨxo apɨ apɨ e seaiiŋɨ' eŋagɨ na'nɨ nionɨ enɨ a'ma' wi' re rarɨŋagɨ'a, “Epesasɨ ŋwea'yɨ' A'mɨna' Jisasomɨ dɨŋɨ' nɨwɨkwɨ'roro a'ma' Gorɨxoya' imo'nɨgɨ'a' nɨ'nɨ na'nɨ dɨŋɨ' sɨpi' wiarɨŋoɨ.” rarɨŋagɨ'a arɨ'a' wiŋae' da'nɨ nionɨ seyɨ'ne' na'nɨ Gorɨxomɨ yayɨ' nɨwiayirɨ'na' wi' pɨ'nɨ wia'rarɨŋa'manɨ. Rɨxɨŋɨ' nurɨrɨ'na' seyɨ'ne' na'nɨ dɨŋɨ' nɨmorɨ
49001016	Gorɨxo apɨ apɨ e seaiiŋɨ' eŋagɨ na'nɨ nionɨ enɨ a'ma' wi' re rarɨŋagɨ'a, “Epesasɨ ŋwea'yɨ' A'mɨna' Jisasomɨ dɨŋɨ' nɨwɨkwɨ'roro a'ma' Gorɨxoya' imo'nɨgɨ'a' nɨ'nɨ na'nɨ dɨŋɨ' sɨpi' wiarɨŋoɨ.” rarɨŋagɨ'a arɨ'a' wiŋae' da'nɨ nionɨ seyɨ'ne' na'nɨ Gorɨxomɨ yayɨ' nɨwiayirɨ'na' wi' pɨ'nɨ wia'rarɨŋa'manɨ. Rɨxɨŋɨ' nurɨrɨ'na' seyɨ'ne' na'nɨ dɨŋɨ' nɨmorɨ
49001017	rɨxɨŋɨ' re seaurɨyarɨŋa'rɨnɨ, “Negɨ' A'mɨna' Jisasɨ Kiraisoya' Ŋwɨ'a'oxɨnɨ, sea'yɨ e rɨmepaxɨ' a'po Gorɨxoxɨnɨ, Epesasɨ ŋwea'yo ananɨ re wii'ɨrɨxɨnɨ. Joxɨ dɨxɨ' kwi'yɨ'pimɨ da'nɨ ayɨ' dɨŋɨ' e'mɨ' sai'mɨ' mopɨ'rɨ na'nɨ sɨ'kɨ'kɨ' womɨxɨrɨ dɨxɨ' imo'nɨŋɨ'pɨ na'nɨ xɨxenɨ nɨjɨ'a' imo'nɨpɨ'rɨ'a na'nɨ wɨ'a' wo'ki'mɨxɨrɨ e'ɨrɨxɨnɨ.” seaurɨyarɨŋa'rɨnɨ.
49001018	Seyɨ'ne' rɨpɨ rɨpɨ nɨyaiwiro nɨjɨ'a' xɨxenɨ imo'nɨpɨ'rɨ'a na'nɨ rɨxɨŋɨ' seaurɨyarɨŋa'rɨnɨ, “Gorɨxo nionɨya'yɨ' nimo'nɨro nionɨ tɨ'nɨ ŋwea'ɨ'rɨxɨnɨrɨ we'yo ɨ'a' neaumɨrɨŋɨ' dɨŋɨ' ikwɨ'moarɨŋwa'pɨ, ayɨ' apɨrɨ'anɨ?” yaiwiro “Xɨ'oyae'ne awiaxɨ' imo'nɨŋɨ' neai'meanɨ'a'pɨ —Apɨ aya' tɨ'ŋɨ' sɨ'mɨ' sɨ'mɨ' e mepaxɨ' imo'nɨŋɨ'pɨrɨnɨ. Apɨ, ayɨ' apɨrɨ'anɨ?” yaiwiro “Xɨ'oya' eŋɨ' sɨxɨ' ea'nɨŋɨ' pɨ'rɨ' mɨwiai'kipaxɨ' imo'nɨŋɨ'pɨ —Apɨ aga sea'yɨ e'mɨ imo'nɨŋɨ'pɨrɨnɨ. A'ma' xɨ'omɨ dɨŋɨ' wɨkwɨ'roarɨgɨ'a'yo dɨŋɨ' sɨxɨ' wi'moarɨŋɨ'pɨrɨnɨ. Apɨ, ayɨ' apɨrɨ'anɨ?” yaiwiro epɨ'rɨ'a na'nɨ o segɨ' dɨŋɨ' wɨ'a' seao'ki'mɨxɨnɨ'a na'nɨ omɨ rɨxɨŋɨ' seaurɨyarɨŋa'rɨnɨ. Xɨ'oya' eŋɨ' sɨxɨ' ea'nɨŋɨ' dɨŋɨ' wɨkwɨ'roŋwae'ne sɨxɨ' neai'moarɨŋɨ' apɨ pi'pɨ marɨ'a'ɨ,
49001019	Seyɨ'ne' rɨpɨ rɨpɨ nɨyaiwiro nɨjɨ'a' xɨxenɨ imo'nɨpɨ'rɨ'a na'nɨ rɨxɨŋɨ' seaurɨyarɨŋa'rɨnɨ, “Gorɨxo nionɨya'yɨ' nimo'nɨro nionɨ tɨ'nɨ ŋwea'ɨ'rɨxɨnɨrɨ we'yo ɨ'a' neaumɨrɨŋɨ' dɨŋɨ' ikwɨ'moarɨŋwa'pɨ, ayɨ' apɨrɨ'anɨ?” yaiwiro “Xɨ'oyae'ne awiaxɨ' imo'nɨŋɨ' neai'meanɨ'a'pɨ —Apɨ aya' tɨ'ŋɨ' sɨ'mɨ' sɨ'mɨ' e mepaxɨ' imo'nɨŋɨ'pɨrɨnɨ. Apɨ, ayɨ' apɨrɨ'anɨ?” yaiwiro “Xɨ'oya' eŋɨ' sɨxɨ' ea'nɨŋɨ' pɨ'rɨ' mɨwiai'kipaxɨ' imo'nɨŋɨ'pɨ —Apɨ aga sea'yɨ e'mɨ imo'nɨŋɨ'pɨrɨnɨ. A'ma' xɨ'omɨ dɨŋɨ' wɨkwɨ'roarɨgɨ'a'yo dɨŋɨ' sɨxɨ' wi'moarɨŋɨ'pɨrɨnɨ. Apɨ, ayɨ' apɨrɨ'anɨ?” yaiwiro epɨ'rɨ'a na'nɨ o segɨ' dɨŋɨ' wɨ'a' seao'ki'mɨxɨnɨ'a na'nɨ omɨ rɨxɨŋɨ' seaurɨyarɨŋa'rɨnɨ. Xɨ'oya' eŋɨ' sɨxɨ' ea'nɨŋɨ' dɨŋɨ' wɨkwɨ'roŋwae'ne sɨxɨ' neai'moarɨŋɨ' apɨ pi'pɨ marɨ'a'ɨ,
49001020	eŋɨ' sɨxɨ' ea'nɨŋɨ' Kiraiso xwa'rɨpa'yo da'nɨ owia'pɨ'nɨmeanɨrɨ sɨŋɨ' wimɨxɨrɨ aŋɨ'namɨ xɨ'oya' we' na'u'mɨnɨ oŋweanɨrɨ wimɨxɨrɨ eŋɨ'pɨ, ayɨ' xɨ'omɨ dɨŋɨ' wɨkwɨ'roŋwae'ne dɨŋɨ' sɨxɨ' neami'moarɨŋɨ' axɨ'pɨnɨrɨnɨ.
49001021	We' na'u'mɨnɨ ŋweaŋo, o gɨyɨ' gɨyɨ' sea'yɨ e nimo'nɨro wi'nɨyo sea'yɨ e umeŋweaarɨgɨ'a'yoranɨ, gɨyɨ' gɨyɨ' ne'nɨ' tɨ'ŋwae'ne nimo'nɨrɨ oŋweaaneyɨnɨrɨ yarɨgɨ'a'yoranɨ, gɨyɨ' gɨyɨ' eŋɨ' ea'nɨŋɨ' nimo'nɨrɨ omeŋweaaneyɨnɨrɨ yarɨgɨ'a'yoranɨ, gɨyɨ' gɨyɨ' a'mɨna' nimo'nɨrɨ yarɨgɨ'a'yoranɨ, pi' pi' yoɨ' omɨŋɨ' xɨxegɨ'nɨ yarɨgɨ'a'yɨ'ya' nɨwɨ'rɨro rarɨgɨ'a'yoranɨ, ayo nɨyonɨ kwi'yɨ' imo'nɨgɨ'a'yoranɨ, a'ma' imo'nɨgɨ'a'yoranɨ, nɨyonɨ o aga wia'rɨ' sea'yɨ e wimo'nɨŋorɨnɨ. Agwɨ ri'na'nɨ marɨ'a'ɨ, na' rɨ'wɨ'yo enɨ anɨŋɨ' e sea'yɨ e nɨwimo'nɨrɨ ŋweanɨ'a'rɨnɨ.
49001022	Gorɨxo amɨpi' nɨ'nɨ a'ma'ranɨ, amɨpi'ranɨ, Kiraisoya' suyɨmaŋwɨ'yo wurɨ'nɨ'ɨ'rɨxɨnɨrɨ wimɨxɨŋɨ'rɨnɨ. O amɨpi' nɨyonɨ na'nɨ A'mɨna'o imo'nɨŋo eŋagɨ na'nɨ a'ma' xɨ'oya' sɨyikɨ' imo'nɨgɨ'a'yo mɨŋɨ'yi'nɨŋɨ' wimo'nɨnɨ'a na'nɨ enɨ wimɨxɨŋɨ'rɨnɨ.
49001023	O mɨŋɨ'yi'nɨŋɨ' imo'nɨŋa'na' a'ma' oya' sɨyikɨ' imo'nɨgɨ'a'yɨ' xegɨ' wara'ri'nɨŋɨ' imo'nɨŋoɨ. Mɨŋɨ'yi tɨ'nɨ wara'ri' tɨ'nɨ nawi'nɨ eŋa'na' wara' nonɨ xɨxenɨ imo'narɨŋɨ'pa Kiraiso —O amɨpi' nɨ'nɨ Gorɨxo wimo'narɨŋɨ'pɨ tɨ'nɨ xɨxenɨ imo'nɨ'wɨnɨgɨnɨrɨ wimɨxarɨŋorɨnɨ. O Gorɨxo “Mɨŋɨ'yi xegɨ'pɨ oŋweanɨrɨ mɨwimo'nɨ' wara' enɨ tɨ'ŋɨ'yi imo'nɨ'wɨnɨgɨnɨ.” yaiwiŋɨ'pɨ tɨ'nɨ xɨxenɨ imo'nɨnɨ'a na'nɨ a'ma' oya' sɨyikɨ' imo'nɨgɨ'a'yɨ' apɨ e imo'nɨŋoɨ.
49002001	Eŋi'na' seyɨ'ne' Gorɨxomɨ maŋɨ' nɨwiai'kiro ɨ'wɨ' yagɨ'a'pimɨ da'nɨ nanɨ'nɨpɨ'rɨ'a na'nɨ imo'nagɨ'a'yɨ'ne'rɨnɨ.
49002002	Sɨnɨ e nimo'nɨro'na' a'ma' Gorɨxomɨ mɨxɨ'darɨgɨ'a'yɨ' sɨpi' yarɨgɨ'a'pa axɨ'pɨ e yagɨ'a'rɨnɨ. Seyɨ'ne' kwi'yɨ' sɨpi'yɨ' aŋɨ' pɨrɨ'yo emearɨŋɨ'yo xia'womɨ —O a'ma' Gorɨxomɨ maŋɨ' wiai'kiarɨgɨ'a'yo sɨpi'pɨ e'ɨ'rɨxɨnɨrɨ dɨŋɨ' ukɨkayoŋorɨnɨ. Oborɨnɨ. Omɨ seyɨ'ne' enɨ xɨ'dagɨ'a'rɨnɨ.
49002003	A'ma' Gorɨxomɨ maŋɨ' wiai'kiarɨgɨ'a'yɨ' yarɨgɨ'a'pa nene enɨ axɨ'pɨ nerane pi' pi' nɨpɨkwɨnɨ mimo'nɨŋɨ'pɨ oyaneyɨnɨrɨ mɨŋɨ' nɨneainɨrɨ'na' sa ananɨ yagwa'rɨnɨ. Pi' pi' ɨ'eapa' neainɨ'ɨ'pɨranɨ, negɨ' dɨŋɨ'yo da'nɨ oyaneyɨnɨrɨ neaimo'nɨ'ɨ'pɨranɨ, sa ananɨ yagwa'rɨnɨ. A'ma' Gorɨxo wikɨ' nɨwo'nɨrɨ pɨrɨ' umamo'a'na' nanɨ'nɨpɨ'rɨ'a'yɨ' nɨ'nɨ yarɨgɨ'a'pa nene enɨ negɨ' ne'ra wagwa'pimɨ da'nɨ nerɨ'na' axɨ'pɨ nanɨ'nanɨ'wa'nɨrɨ yagwa'rɨnɨ.
49002004	Nene e imo'nanɨrɨ yagwa' aiwɨ Gorɨxo nene na'nɨ dɨŋɨ' sɨpi' nɨwirɨ'na' xwapɨ' aya' wi' wiarɨŋagɨ na'nɨ “Wa' onɨmia'pɨ wianɨ'ɨmɨgɨnɨ.” mɨwimo'nɨ' aya' wi' neawianɨŋɨ'rɨnɨ.
49002005	Nene rɨxa naŋɨ' imo'nɨŋa'na' wa' neawianɨŋɨ'manɨ. Nene sɨnɨ oya' maŋɨ' nɨwiai'kirane ɨ'wɨ' yagwa'pimɨ da'nɨ nanɨ'nanɨ'wa' na'nɨ imo'nɨŋa'na' wa' nɨneawianɨrɨ Kiraiso a'mɨ owia'pɨ'nɨmeanɨrɨ sɨŋɨ' nɨwimɨxɨrɨ'na' nene enɨ nawi'nɨ sɨŋɨ' neaimɨxɨŋɨ'rɨnɨ. Gorɨxo wa' nɨseawianɨrɨŋɨ'pimɨ da'nɨ yea'yɨ' seayimɨxemeaŋɨ'rɨnɨ.
49002006	Nene Kiraisɨ Jisaso tɨ'nɨ nawi'nɨ sɨŋɨ'nɨŋɨ' nɨneaimɨxɨrɨ neawa'rɨŋɨ'manɨ. O tɨ'nɨ nawi'nɨ ika'rɨnɨŋwae'ne eŋagɨ na'nɨ o xwa'rɨpa'yo da'nɨ owia'pɨ'nɨmeanɨrɨ nɨwimɨxɨrɨ'na' nene o tɨ'nɨ nawi'nɨ wia'pɨ'nɨmea'ɨ'rɨxɨnɨrɨ neaimɨxɨrɨ aŋɨ'namɨ gɨ' i'wo we' na'u'mɨnɨ oŋweanɨrɨ nɨwimɨxɨrɨ'na' o tɨ'nɨ nawi'nɨ ŋwea'ɨ'rɨxɨnɨrɨ neaimɨxɨrɨ eŋɨ'rɨnɨ.
49002007	Ayɨ' rɨpɨ na'nɨ e eŋɨ'rɨnɨ. A'ma' nɨ'nɨ agwɨ ri'na' ŋweagɨ'a'yɨ'ranɨ, na' rɨ'wɨ'yo ŋweapɨ'rɨ'a'yɨ'ranɨ, nɨ'nɨ Gorɨxo a'ma' na'nɨ dɨŋɨ' sɨpi' nɨwirɨ Kiraisɨ Jisaso urowa're'napɨŋɨ'pɨ na'nɨ dɨŋɨ' nɨmoro'na' dɨŋɨ' re yaiwi'ɨ'rɨxɨnɨrɨ na'nɨ e eŋɨ'rɨnɨ, “O dɨŋɨ' wɨkwɨ'rogɨ'a'yo wa' onɨmia'pɨ nɨwianɨrɨ urowa're'napɨŋɨ'manɨ. Wa' a'ma' wianarɨgɨ'a'pɨ tɨ'nɨ xɨxenɨ me' sea'yɨ e imo'nɨŋɨ'pimɨ ai' wia'rɨ' nɨmu'rorɨ imo'nɨŋɨ'pɨ nɨwianɨrɨ urowa're'napɨŋɨ'rɨnɨ.” yaiwi'ɨ'rɨxɨnɨrɨ na'nɨ Gorɨxo e eŋɨ'rɨnɨ.
49002008	Seyɨ'ne' Jisasomɨ dɨŋɨ' wɨkwɨ'ro'a'na' Gorɨxo wa' nɨseawianɨrɨ seaiiŋɨ'pimɨ da'nɨ yea'yɨ' seayimɨxemeaŋɨ'rɨnɨ. Segɨ' dɨŋɨ' tɨ'nɨ egɨ'a'pimɨ da'nɨ yea'yɨ' seayimɨxemeaŋɨ'manɨ. Seyɨ'ne' naŋɨ' yarɨŋagɨ'a sɨŋwɨ' nɨseanɨrɨ na'nɨ yea'yɨ' seayimɨxemeaŋɨ'manɨ. A'ma' wi' ai' wigɨ' egɨ'a'pɨ na'nɨ weyɨ' mɨmearɨnɨpa e'ɨ'rɨxɨnɨrɨ anɨpa' yea'yɨ' seayimɨxemeaŋɨ'rɨnɨ.
49002009	Seyɨ'ne' Jisasomɨ dɨŋɨ' wɨkwɨ'ro'a'na' Gorɨxo wa' nɨseawianɨrɨ seaiiŋɨ'pimɨ da'nɨ yea'yɨ' seayimɨxemeaŋɨ'rɨnɨ. Segɨ' dɨŋɨ' tɨ'nɨ egɨ'a'pimɨ da'nɨ yea'yɨ' seayimɨxemeaŋɨ'manɨ. Seyɨ'ne' naŋɨ' yarɨŋagɨ'a sɨŋwɨ' nɨseanɨrɨ na'nɨ yea'yɨ' seayimɨxemeaŋɨ'manɨ. A'ma' wi' ai' wigɨ' egɨ'a'pɨ na'nɨ weyɨ' mɨmearɨnɨpa e'ɨ'rɨxɨnɨrɨ anɨpa' yea'yɨ' seayimɨxemeaŋɨ'rɨnɨ.
49002010	Ayɨ' rɨpɨ na'nɨrɨnɨ. Agwɨ nene imo'nɨŋwa'pɨ Gorɨxo neaimɨxɨŋenerɨnɨ. Kiraisɨ Jisaso tɨ'nɨ ika'rɨnɨŋwae'ne neaimɨxɨŋɨ' eŋagɨ na'nɨ “Imɨrɨŋɨ' mimo'nɨŋɨ'pɨnɨ e'ɨ'rɨxɨnɨ.” yaiwiŋɨ'pɨ —Apɨ eŋi'na' da'nɨ repea'rɨŋɨ'pɨrɨnɨ. Apimɨ xɨ'dɨ'ɨ'rɨxɨnɨrɨ neaimɨxɨŋenerɨnɨ.
49002011	Ayɨna'nɨ eŋi'na' seyɨ'ne' segɨ' se'na'i'wa seaxɨrɨgɨ'e da'nɨ e'ma' imo'nɨgɨ'a'yɨ'ne' —Seyɨ'ne' na'nɨ Judayɨ' re seararɨgɨ'a'yɨ'ne'rɨnɨ, “Iyɨ' sɨ'mɨ' sɨ'o' mɨwa'kwi'nɨgɨ'a'yɨ'rɨnɨ.” seararɨgɨ'a'yɨ'ne'rɨnɨ. E nɨrɨro ai' “Iyɨ' sɨ'mɨ' sɨ'o' wa'kwi'narɨŋwae'nerɨnɨ.” rɨnarɨgɨ'a'yɨ' yarɨgɨ'a'pɨ, ayɨ' Gorɨxoya' we' tɨ'nɨ marɨ'a'ɨ, a'ma' we' tɨ'nɨnɨ wa'kwi'narɨgɨ'a'pɨrɨnɨ. Seyɨ'ne' eŋi'na' imo'nagɨ'a'pɨ na'nɨ sɨnɨ dɨŋɨ' oseainɨnɨ.
49002012	I'na' Kiraiso tɨ'nɨ mɨkumɨxɨnɨ' xegɨ' bɨ nimo'nɨro na' jɨ'amɨ'nɨŋɨ' ŋweaagɨ'a'rɨnɨ. Gwɨ' Isɨrerɨyɨ'ya' imo'nɨgɨ'a'ri' —Ari' Gorɨxo nionɨya'ri' oimo'nɨrɨ ɨ'a' yamɨxɨŋɨ'ri'rɨnɨ. Ari' tɨ'nɨ seyɨ'ne' wigɨ'yɨ' wi' imo'nagɨ'a'manɨ. Xwɨyɨ'a' gwɨ' ari'mɨ sɨ'mɨmaŋɨ' e da'nɨ “E nɨseaiimɨ'a'rɨnɨ.” re'roa'rɨŋɨ'pɨ seyɨ'ne' enɨ nɨseakumɨxɨrɨ mɨsearagɨ'yɨ'ne'rɨnɨ. Seyɨ'ne' a'ma' Gorɨxomɨ mɨxɨ'darɨgɨ'a'yɨ' tɨ'nɨ nɨkumɨxɨnɨro'na' rɨ'we'na' naŋɨ' apɨ neai'meanɨ'a'rɨ'anɨrɨ dɨŋɨ' nikwɨ'moro xwayɨ' nanɨrɨ ŋweaagɨ'a'manɨ. Gorɨxo na'nɨ bɨ nɨjɨ'a' imo'nagɨ'a'manɨ.
49002013	Eŋi'na' seyɨ'ne' e nimo'nɨro Gorɨxo tɨ'a'mɨnɨ na' jɨ'amɨ'nɨŋɨ' ŋweaagɨ'a aiwɨ agwɨ ri'na' Kiraisɨ Jisaso tɨ'nɨ nawi'nɨ ika'rɨnɨgɨ'a' eŋagɨ na'nɨ o nɨseapeirɨ'na' xegɨ' ragɨ' pu'ɨ'pimɨ da'nɨ nipemea'mɨ Gorɨxo tɨ'ŋɨ'mɨnɨ aŋwɨ e'nɨŋɨ' seabɨŋɨ'rɨnɨ.
49002014	E'ma'yɨ'ne' Judayɨ' tɨ'nɨ sɨnɨ sɨ'mɨ' tɨ'nɨ minɨpa epɨ'rɨ'a na'nɨ pɨyɨ'a' neawɨ'rɨŋɨ'rɨnɨ. E nerɨ'na' e'ma'yɨ'ne' Judayɨ' tɨ'nɨ sɨ'mɨ' tɨ'nɨ inagɨ'a'pɨ, apɨ xwɨ'na'nɨŋɨ' nɨseamudɨ'morɨ pɨ'roŋɨ'pɨ xɨ'o pe'ɨ'pimɨ da'nɨ xwɨ'na' nɨpɨneamorɨ'nɨŋɨ' nerɨ a'ma' apiau' sɨyikɨ' na' bɨnɨ imo'nɨpɨsi na'nɨ imɨxɨŋɨ'rɨnɨ.
49002015	Xwɨ'na'nɨŋɨ' nɨseamudɨ'morɨ pɨ'roŋɨ'pɨ —Apɨ ŋwɨ' ikaxɨ' ea'nɨŋɨ'yo “E e'ɨ'rɨxɨnɨ. E e'ɨ'rɨxɨnɨ.” nɨrɨrɨ sekaxɨ' nɨra uŋɨ'pɨ tɨ'nɨ “E mepanɨ. E mepanɨ.” nɨrɨrɨ ŋwɨ' ikaxɨ' nɨra uŋɨ'pɨ tɨ'nɨ ayo ea'nɨŋɨ'pɨrɨnɨ. Apɨ rɨxa sɨwia' imɨxɨŋɨ'rɨnɨ. Ayɨ' e'ma'yɨ'ne' tɨ'nɨ Judayɨ' tɨ'nɨ a'ma' apiau' nionɨ tɨ'nɨ nika'rɨnɨrɨŋɨ'pimɨ da'nɨ sɨyikɨ' a'mɨ sɨŋɨ' na' bɨnɨ oimo'nɨrɨ ŋwɨ' ikaxɨ' ea'nɨŋɨ'pɨ sɨwia' imɨxɨŋɨ'rɨnɨ. E nerɨ'na' a'ma' apiau'mɨ pɨyɨ'a' wɨ'rɨŋɨ'rɨnɨ.
49002016	Yoxa'ɨ'pa'mɨ peŋɨ'pimɨ da'nɨ a'ma' apiau' sɨ'mɨ' tɨ'nɨ inagɨ'a'pɨ xwapɨ'ra' eaa'rɨrɨ sɨyikɨ' na' bɨnɨ oimo'nɨrɨ nɨkumɨxɨma'na' Gorɨxo tɨ'a'mɨnɨ nipemea'mɨ urɨ emɨ'a'nɨrɨ ŋwɨ' ikaxɨ' ea'nɨŋɨ'pɨ na' mayɨ' sɨwia' imɨxɨŋɨ'rɨnɨ.
49002017	O nɨbɨrɨ e'ma'yɨ'ne', Gorɨxo tɨ'ŋɨ' na' jɨ'amɨ'nɨŋɨ' ŋweagɨ'a'yɨ'ne' tɨ'nɨ Judayɨ', o tɨ'ŋɨ' aŋwɨ e'nɨŋɨ' ŋweagɨ'a'yo tɨ'nɨ wa'ɨ' re searɨŋɨ'rɨnɨ, “Nɨyɨ'ne'nɨ tɨ'nɨ nawi'nɨ imo'nɨpɨ'rɨ na'nɨ rɨxa pɨyɨ'a' seawɨ'rɨŋa'rɨnɨ.” searɨŋɨ'rɨnɨ.
49002018	O, negɨ' wo imo'nɨŋo a'po Gorɨxo tɨ'a'mɨnɨ ŋweaŋagɨ na'nɨ Judayene tɨ'nɨ e'ma'yɨ'ne' tɨ'nɨ ananɨ xegɨ' kwi'yɨ' neaiapɨŋɨ'pimɨ da'nɨ ananɨ o tɨ'ŋɨ'mɨnɨ upaxɨ' imo'nɨŋwɨnɨ.
49002019	Ayɨna'nɨ seyɨ'ne' sɨnɨ wi' eŋɨ'yɨ'ne' mimo'nɨŋoɨ. Sɨnɨ xeŋwɨ'yɨ'ne' mimo'nɨŋoɨ. Oweoɨ, rɨxa a'ma' Gorɨxoya' imo'nɨgɨ'a'yɨ' tɨ'nɨ kumɨxɨnɨŋoɨ. Rɨxa Gorɨxoya' ɨ'wiaxe' wiyɨ'ne'nɨŋɨ' imo'nɨŋoɨ.
49002020	Ayɨ' rɨpɨ seararɨŋɨnɨ. Gorɨxo aŋɨ' wiwa' nɨmɨrɨrɨ'na' wa'ɨ' wurɨmeiarɨgɨ'a'wa tɨ'nɨ wɨ'a' ro'kiamoarɨgɨ'a'wa tɨ'nɨ nɨtɨwayɨro'ma'na' e'ma'yɨ'ne' enɨ sea'yɨ e nɨseaikwia'rɨma'na' nɨmɨra peyarɨŋɨ'pɨ'nɨŋɨ' imo'nɨnɨ. Aŋɨ' iwa' na'nɨ sɨ'ŋa' xa'mɨ nɨtɨwayɨrorɨ tɨnɨŋo, ayɨ' Kiraisɨ Jisasorɨnɨ.
49002021	Aŋɨ' niwa'nɨ o eŋɨ'pimɨ da'nɨ pi'ra'nɨŋɨ' nɨkɨki'ro'nɨga urɨ xwe' nimo'ga urɨ yarɨŋagɨ na'nɨ aŋɨ' ŋwɨ'a' A'mɨna'o na'nɨ wiwa' imo'narɨnɨ.
49002022	E'ma'yɨ'ne' enɨ Kiraiso tɨ'nɨ ika'rɨnɨgɨ'a'yɨ'ne' eŋagɨ na'nɨ o aŋɨ' Gorɨxo xegɨ' kwi'yɨ'pimɨ da'nɨ ŋweanɨ'a na'nɨ iwa' nɨmɨra nɨpeyirɨ'na' xɨ'oya' sɨyikɨ' imo'nɨgɨ'a' wi'nɨyɨ' tɨ'nɨ nɨseakumɨxɨrɨ nɨmɨra peyarɨnɨ.
49003001	Gorɨxo e'ma'yɨ'ne' tɨ'nɨ Judayene tɨ'nɨ nawi'nɨ neakumɨxɨŋɨ' eŋagɨ na'nɨ Poronɨ —Nionɨ Kiraisɨ Jisaso na'nɨ e'ma'yɨ'ne' wa'ɨ' searɨmearɨŋagɨ na'nɨ gwɨ' nɨŋwɨra'rɨgɨ'onɨrɨnɨ.
49003002	Ai “Gorɨxo nionɨ wa' nɨnɨwianɨrɨ e'ma'yɨ'ne' wa'ɨ' searɨmɨ'a na'nɨ nɨrɨ'peaŋɨ'pɨ na'nɨ seyɨ'ne' rɨxa arɨ'a' rɨ'a wi'ɨ'awixɨnɨ?” nimo'narɨnɨ.
49003003	Xwɨyɨ'a' nene yumɨ'i' neaimo'nɨŋɨ'pɨ Gorɨxo wɨ'a' no'ki'mɨxɨ'agɨ na'nɨ apɨ na'nɨ nɨjɨ'a' imo'nɨŋɨnɨ. Apɨ na'nɨ rɨxa bɨ onɨmia'pɨ rɨ'wamɨŋɨ' nearɨ searɨ'ɨnɨ.
49003004	Seyɨ'ne' apɨ ɨ'a' nɨroro'na' re yaiwipaxɨ'rɨnɨ, “Gorɨxo eŋi'na' da'nɨ e e'ɨmɨgɨnɨrɨ yumɨ'i' yaiwia'rɨrɨ Kiraiso agwɨ ri'na' neaimɨxɨrɨ eŋɨ'pɨ na'nɨ nɨjɨ'a' Poro imo'nɨŋɨ'pɨ, ayɨ' apɨrɨ'anɨ?” yaiwipaxɨ'rɨnɨ.
49003005	A'ma' eŋi'na' da'nɨ newea'a bagɨ'a'yɨ' apɨ na'nɨ xe nɨjɨ'a' oimo'nɨ'poyɨnɨrɨ wɨ'a' wo'ki'mɨxɨŋɨ'manɨ. E mepa nerɨ ai' agwɨ ri'na' kwi'yɨ'pimɨ da'nɨ xegɨ' wa'ɨ' wurɨmeiarɨgɨ'a'wamɨ tɨ'nɨ wɨ'a' ro'kiamoarɨgɨ'a'wamɨ tɨ'nɨ yumɨ'i' eŋwɨpea'ragɨ' apɨ na'nɨ ananɨ wɨ'a' wo'ki'mɨxarɨnɨ.
49003006	Yumɨ'i' Gorɨxo eŋwɨpea'ragɨ' wɨ'a' neao'ki'mɨxɨ'ɨ'pɨ, ayɨ' rɨpɨrɨnɨ. E'ma'yɨ'ne' xwɨyɨ'a' yayɨ' neainarɨŋɨ'pimɨ dɨŋɨ' nɨkwɨ'roro'na' Kiraisɨ Jisaso tɨ'nɨ nawi'nɨ ika'rɨnɨgɨ'a'yɨ'ne' imo'nɨgɨ'a'pimɨ da'nɨ seyɨ'ne' Judayɨ' tɨ'nɨ nawi'nɨ Gorɨxo ipɨmoa'rɨŋɨ'pɨ meapaxɨ' imo'nɨro ayɨ' tɨ'nɨ nɨkumɨxɨnɨma'na' sɨyikɨ' na' bɨnɨ imo'nɨro Gorɨxo “E nɨseaiimɨ'a'rɨnɨ.” sɨ'mɨmaŋɨ'yo da'nɨ re'roa'rɨŋɨ'pɨ ayɨ' tɨ'nɨ nawi'nɨ seai'meapaxɨ' imo'nɨro egɨ'a'yɨ'ne'rɨnɨ. Yumɨ'i' Gorɨxo eŋwɨpea'ragɨ' wɨ'a' neao'ki'mɨxɨ'ɨ'pɨ, ayɨ' apɨrɨnɨ.
49003007	Gorɨxo xwɨyɨ'a' apɨ wa'ɨ' nurɨmei'wɨnɨgɨnɨrɨ nɨnɨrɨ'pearɨ'na' “Omɨŋɨ'nɨŋɨ' e niinɨ'a na'nɨ wa' nɨwianɨrɨ anɨpa' e owiimɨnɨ.” yaiwiŋɨ'pɨ tɨ'nɨ xɨxenɨ niirɨ “Eŋɨ' sɨxɨ' owi'mɨxɨmɨnɨ.” yaiwiŋɨ'pɨ tɨ'nɨ xɨxenɨ niirɨ nerɨ nɨrɨ'peaŋɨ'rɨnɨ.
49003008	A'ma' Gorɨxoya' imo'nɨgɨ'a'yo onaxɨ'yɨkwɨnɨ imo'nɨŋa'onɨ, ayɨ' nionɨ imo'nɨŋa' aiwɨ o e'ma'yo awiaxɨ' xegɨ' bɨ imo'nɨŋɨ' Kiraiso neaiiŋɨ'pɨ —Apɨ aga sea'yɨ e'mɨ imo'nɨŋɨ' eŋagɨ na'nɨ a'ma' wigɨ' dɨŋɨ'yo da'nɨ wi' “Ayɨ' apɨrɨ'anɨ?” yaiwipaxɨ' mimo'nɨŋɨ'pɨrɨnɨ. Apɨ na'nɨ wa'ɨ' urɨ'wɨnɨgɨnɨrɨ Gorɨxo wa' apɨ e nɨnɨwianɨrɨ nɨrɨ'peaŋɨ'rɨnɨ.
49003009	A'ma' Gorɨxo ayo e wii'ɨmɨgɨnɨrɨ yumɨ'i' yaiwia'ragɨ'pɨ na'nɨ re yaiwipɨ'rɨ'a na'nɨ, “Gorɨxo nerɨ'na' xɨ'o yaiwia'ragɨ'pɨ tɨ'nɨ xɨxenɨ eŋɨ'rɨ'anɨ?” yaiwipɨ'rɨ'a na'nɨ wɨ'a' wo'ki'mɨxɨ'wɨnɨgɨnɨrɨ enɨ nɨrɨ'peaŋɨ'rɨnɨ. Xa'mɨ Gorɨxo —O amɨpi' nɨ'nɨ imɨxɨŋorɨnɨ. O i'nɨmɨ rɨpɨ yaiwia'ragɨ'pɨ na'nɨ, “A'ma'yo yea'yɨ' uyimɨxemea'mɨ'a na'nɨ apɨ e'ɨmɨgɨnɨ.” yaiwia'ragɨ'pɨ na'nɨ “A'ma' xe ananɨ nɨjɨ'a' oimo'nɨ'poyɨ.” mɨyaiwi' yumɨ'i' nɨwia wagɨ'rɨnɨ.
49003010	Agwɨ ri'na' aŋɨ'na tɨ'ŋɨ'mɨnɨ ne'nɨ' tɨ'gɨ'a'yɨ' tɨ'nɨ a'mɨna' imo'nɨgɨ'a'yɨ' tɨ'nɨ Gorɨxo a'ma' xɨxegɨ'nɨ imo'nɨgɨ'a'yɨ' nɨkumɨxɨma'na' sɨyikɨ' na' bɨnɨ wimɨxarɨŋagɨ sɨŋwɨ' nɨwɨnɨro'na' “Nɨjɨ'a' xɨxegɨ'nɨ Gorɨxo imo'nɨŋɨ'pɨ sɨxɨ' i'nɨŋa'na' nɨkwioa'mɨga eaarɨŋɨ'pɨ yapɨ rɨ'a imo'nɨnɨ?” yaiwipɨ'rɨ'a na'nɨ eŋi'na' da'nɨ a'ma'yo yumɨ'i' nɨwia wagɨ'rɨnɨ.
49003011	Apɨ e nerɨ'na' xɨ'o eŋi'na' da'nɨ “E e'ɨmɨgɨnɨ.” yaiwia'ragɨ'pɨ —Apɨ negɨ' A'mɨna' Kiraisɨ Jisaso neaiiŋɨ'pimɨ da'nɨ xɨxenɨ ya'rɨŋɨ'pɨrɨnɨ. Apɨ tɨ'nɨ xɨxenɨ eŋɨnigɨnɨ.
49003012	Kiraiso tɨ'nɨ nika'rɨnɨrane na'nɨ aya' igigɨ' me' epaxɨ'rɨnɨ. “Gorɨxomɨ rɨxɨŋɨ' bɨ ouraneyɨ.” nɨneaimo'nɨrɨ'na' omɨ dɨŋɨ' nɨwɨkwɨ'rorɨŋɨ'pimɨ da'nɨ “Ananɨ arɨ'a' neainɨŋoɨ.” nɨyaiwirane o tɨ'a'mɨnɨ'nɨŋɨ' nurane rɨxɨŋɨ' urɨpaxɨ' imo'nɨŋwɨnɨ.
49003013	Ayɨna'nɨ nionɨ re osearɨmɨnɨ, “Nionɨ seyɨ'ne' arɨra' seaimɨnɨrɨ yarɨŋa'pɨ na'nɨ xeanɨŋɨ' rɨpɨ ni'mea'ɨ'pɨ na'nɨ Gorɨxomɨ nurɨro'na' anɨgwɨ maŋɨ' rɨ'nɨŋɨ' meaa'rɨnanɨgɨnɨrɨ kikiɨ'a' mepanɨ.” osearɨmɨnɨ. Nionɨ ni'mea'ɨ'pɨ, ayɨ' apimɨ da'nɨ seyɨ'ne' sea'yɨ e imo'nɨpɨ'rɨ'a na'nɨ ni'meaarɨŋagɨ na'nɨ seararɨŋɨnɨ.
49003014	Ayɨna'nɨ nionɨ a'po Gorɨxomɨ —O gwɨ' arɨ' ari' aŋɨ'namɨ ŋweagɨ'a'yoranɨ, xwɨ'a'ri'mɨ ŋweagɨ'a'yoranɨ, ayo nɨyonɨ emeaŋorɨnɨ. Omɨ rɨxɨŋɨ' urɨmɨnɨrɨ na'nɨ xo'mɨŋɨ' nɨyɨkwirɨ re urarɨŋa'rɨnɨ,
49003015	Ayɨna'nɨ nionɨ a'po Gorɨxomɨ —O gwɨ' arɨ' ari' aŋɨ'namɨ ŋweagɨ'a'yoranɨ, xwɨ'a'ri'mɨ ŋweagɨ'a'yoranɨ, ayo nɨyonɨ emeaŋorɨnɨ. Omɨ rɨxɨŋɨ' urɨmɨnɨrɨ na'nɨ xo'mɨŋɨ' nɨyɨkwirɨ re urarɨŋa'rɨnɨ,
49003016	“Joxɨ Epesasɨ ŋwea'yo joxɨya' kwi'yɨ'pimɨ da'nɨ eŋɨ' sɨxɨ' wea'mɨxeɨ. E nerɨ'na' joxɨ pi'ra'nɨŋɨ' rɨxɨ'dɨpɨ'rɨ'a na'nɨ sea'yɨ e xewanɨŋoxɨ nikɨ'nɨrɨ imo'nɨŋɨ'pɨ tɨ'nɨ wigɨ' dɨŋɨ' eŋɨ' sɨxɨ' wea'mɨxeɨ.” urarɨŋa'rɨnɨ.
49003017	A'ma' aŋɨ' wiwa'mɨ nɨpa'wirɨ'na' yarɨgɨ'a'pa Kiraiso segɨ' dɨŋɨ' wɨkwɨ'roarɨgɨ'a'pimɨ da'nɨ nɨ'wiapɨrɨ oseaŋweanɨrɨ rɨxɨŋɨ' “Eŋɨ' sɨxɨ' wea'mɨxeɨ.” seaurɨyarɨŋa'rɨnɨ. I'kɨ'a' xwɨ'a'yo pɨpɨŋɨ' nɨwa'rɨrɨ xai'wɨ' roarɨŋɨ'pa seyɨ'ne' enɨ axɨ'pɨ e nero Gorɨxo wa' seawianɨŋɨ'pimɨ pɨpɨŋɨ'nɨŋɨ' nɨwa'rɨro xai'wɨ' ro'ɨ'rɨxɨnɨrɨ seaurɨyarɨŋa'rɨnɨ.
49003018	Seyɨ'ne' e nimo'nɨro'na'yɨ', a'ma' Gorɨxoya' segɨ' wi'nɨyɨ' nɨ'nɨ tɨ'nɨ Kiraiso nene na'nɨ dɨŋɨ' sɨpi' wiarɨŋɨ'pɨ —Dɨŋɨ' sɨpi' o wiarɨŋɨ'pɨ a'mae'ne negɨ' wi'yo wiarɨŋwa'pɨ tɨ'nɨ xɨxenɨ mimo'nɨnɨ. Apɨ aga sea'yɨ e na' e'mɨ imo'nɨŋɨ'pɨrɨnɨ. Apɨ na'nɨ a'ma' nɨjɨ'a' nimo'nɨro ai' “Yoparɨ' e iyɨ' rimo'nɨnɨ?” nɨrɨrɨ nɨjɨ'a' xɨxenɨ mimo'nɨpaxɨ'pɨrɨnɨ. Apɨ na'nɨ seyɨ'ne' dɨŋɨ' nɨmoro “Ayɨ' apɨ ipɨ rimo'nɨnɨ?” yaiwipɨ'rɨ'a'rɨnɨ. E nero'na'yɨ' Gorɨxo nimo'nɨrɨ yarɨŋɨ'pɨ nɨpɨnɨ na'nɨ dɨŋɨ' sɨxɨ' seai'mopaxɨ'rɨnɨ.
49003019	Seyɨ'ne' e nimo'nɨro'na'yɨ', a'ma' Gorɨxoya' segɨ' wi'nɨyɨ' nɨ'nɨ tɨ'nɨ Kiraiso nene na'nɨ dɨŋɨ' sɨpi' wiarɨŋɨ'pɨ —Dɨŋɨ' sɨpi' o wiarɨŋɨ'pɨ a'mae'ne negɨ' wi'yo wiarɨŋwa'pɨ tɨ'nɨ xɨxenɨ mimo'nɨnɨ. Apɨ aga sea'yɨ e na' e'mɨ imo'nɨŋɨ'pɨrɨnɨ. Apɨ na'nɨ a'ma' nɨjɨ'a' nimo'nɨro ai' “Yoparɨ' e iyɨ' rimo'nɨnɨ?” nɨrɨrɨ nɨjɨ'a' xɨxenɨ mimo'nɨpaxɨ'pɨrɨnɨ. Apɨ na'nɨ seyɨ'ne' dɨŋɨ' nɨmoro “Ayɨ' apɨ ipɨ rimo'nɨnɨ?” yaiwipɨ'rɨ'a'rɨnɨ. E nero'na'yɨ' Gorɨxo nimo'nɨrɨ yarɨŋɨ'pɨ nɨpɨnɨ na'nɨ dɨŋɨ' sɨxɨ' seai'mopaxɨ'rɨnɨ.
49003020	Gorɨxomɨ —O nene rɨxɨŋɨ' nurɨrane'na' “E neaiiɨ.” urɨrane “E epaxorɨ'anɨ?” yaiwirane yarɨŋwa'pɨnɨ neaiipaxomanɨ. Xɨ'oya' eŋɨ' sɨxɨ' ea'nɨŋɨ'pɨ rɨxa neami'moŋɨ'yo da'nɨ aga sea'yɨ e'mɨ wia'rɨ' mu'ropaxɨ' imo'nɨŋɨ'pɨ neaiipaxorɨnɨ. Omɨ Kiraisɨ Jisasoya' sɨyikɨ' imo'nɨŋwae'ne, o tɨ'nɨ nawi'nɨ ika'rɨnɨŋwae'ne i'ni'na' anɨŋɨ' minɨ' yayɨ' nume'ra u'wanɨgɨnɨ. A'ma' ri'na' da'nɨ gi'nɨ gi'na' ŋweaŋwae'ne yayɨ' nume'ra wanɨ'wa' na'nɨ imo'na'rɨ'wɨnɨgɨnɨ. “E e'wanɨgɨnɨ.” nimo'narɨnɨ.
49003021	Gorɨxomɨ —O nene rɨxɨŋɨ' nurɨrane'na' “E neaiiɨ.” urɨrane “E epaxorɨ'anɨ?” yaiwirane yarɨŋwa'pɨnɨ neaiipaxomanɨ. Xɨ'oya' eŋɨ' sɨxɨ' ea'nɨŋɨ'pɨ rɨxa neami'moŋɨ'yo da'nɨ aga sea'yɨ e'mɨ wia'rɨ' mu'ropaxɨ' imo'nɨŋɨ'pɨ neaiipaxorɨnɨ. Omɨ Kiraisɨ Jisasoya' sɨyikɨ' imo'nɨŋwae'ne, o tɨ'nɨ nawi'nɨ ika'rɨnɨŋwae'ne i'ni'na' anɨŋɨ' minɨ' yayɨ' nume'ra u'wanɨgɨnɨ. A'ma' ri'na' da'nɨ gi'nɨ gi'na' ŋweaŋwae'ne yayɨ' nume'ra wanɨ'wa' na'nɨ imo'na'rɨ'wɨnɨgɨnɨ. “E e'wanɨgɨnɨ.” nimo'narɨnɨ.
49004001	Ayɨna'nɨ A'mɨna'o na'nɨ wa'ɨ' rɨmearɨŋa'pimɨ da'nɨ gwɨ' nɨŋwɨra'rɨgɨ'onɨ eŋɨ' rɨre'mɨxɨ' bɨ rɨpɨ oseaimɨnɨ. A'ma' wi' seyɨ'ne' emearɨŋagɨ'a sɨŋwɨ' nɨseanɨro'na' dɨŋɨ' re seaiaiwipɨ'rɨ'a na'nɨ, “Gorɨxo ayɨ' naŋɨ' e imo'nɨ'ɨ'rɨxɨnɨrɨ we'yo ɨ'a' umɨrɨŋɨ'pɨ tɨ'nɨ xɨxenɨ ayo rɨ'a yarɨŋoɨ?” seaiaiwipɨ'rɨ'a na'nɨ ɨ'a' seaumɨrɨŋɨ'pɨ na'nɨ dɨŋɨ' nɨmoro pi'ra'nɨŋɨ' e'ɨ'rɨxɨnɨ.
49004002	Yunɨgɨ'a'yɨ'ne' imo'nɨ'ɨ'rɨxɨnɨ. A'ma'yo awayinɨ me'ɨ'rɨxɨnɨ. A'ma' wi' uyɨ'niɨ' nɨseaika'rɨrɨ'na'yɨ' ai' xe oneaika'rɨ'poyɨnɨrɨ sɨŋwɨ' wɨnɨ'ɨ'rɨxɨnɨ. Ayɨ' na'nɨ dɨŋɨ' sɨpi' nɨseairɨŋɨ'pimɨ da'nɨ i'kwiaŋwɨ' weapɨnɨ'ɨ'rɨxɨnɨ.
49004003	Kwi'yɨ' Gorɨxoya'pɨ seyɨ'ne' nawi'nɨ ika'rɨnɨpɨ'rɨ seakumɨxɨŋɨ' eŋagɨ na'nɨ pɨyɨ'a' seawɨ'rɨŋɨ'yɨ'ne' gwiaumɨ' ninɨrɨŋɨ'pimɨ da'nɨ anɨŋɨ' apɨnɨ e imo'nɨ'wanɨgɨnɨro xai'wɨ' ɨ'a' xɨrɨ'ɨ'rɨxɨnɨ.
49004004	Ayɨ' rɨpɨ na'nɨ seararɨŋɨnɨ. Wara' Jisasoya' sɨyikɨ' imo'nɨŋwae'ne imo'nɨŋwa'ri' na' wɨri'nɨ imo'nɨŋwɨnɨ. Kwi'yɨ' nɨnenenɨ neai'meaŋɨ'pɨ enɨ na' bɨnɨ imo'nɨnɨ. Gorɨxo nionɨya' oimo'nɨ'poyɨnɨrɨ we'yo ɨ'a' nɨneaumɨrɨrɨ'na' “Xɨ'o neaiinɨ'a'pɨ, ayɨ' apɨrɨ'anɨ?” yaiwianɨ na'nɨ neaimɨxɨŋɨ'pɨ bɨ bɨ mimo'nɨ' axɨ'pɨnɨ imo'nɨŋagɨ na'nɨ dɨŋɨ' “E neaiinɨ'a'rɨnɨ.” nɨyaiwirane wikwɨ'moarɨŋwa'pɨ enɨ na' bɨnɨ imo'nɨnɨ.
49004005	Negɨ' A'mɨna'o enɨ na' wonɨrɨnɨ. Dɨŋɨ' wɨkwɨ'roarɨŋwa'pɨ enɨ na' bɨnɨrɨnɨ. Wayɨ' Kiraisomɨ dɨŋɨ' nɨwɨkwɨ'ro'ma'na' meaarɨŋwa'pɨ enɨ na' bɨnɨ imo'nɨnɨ.
49004006	Gorɨxo —O a'ma' nɨ'nɨ emeaŋorɨnɨ. Omɨ nɨ'nɨ sɨmaŋwɨ'yo'nɨŋɨ' wurɨ'nɨgɨ'orɨnɨ. Nɨyonɨ xɨ'o wimo'narɨŋɨ'pimɨ da'nɨ wimɨxarɨŋorɨnɨ. Nɨyonɨ dɨŋɨ' ukɨkayoŋorɨnɨ. O enɨ na' wonɨrɨnɨ.
49004007	Apɨ nɨpɨnɨ na' bɨnɨ na' bɨnɨ nimo'ga uŋagɨ aiwɨ o Jisasoya' sɨyikɨ' imo'nɨŋwae'ne wa' nɨneawianɨrɨ ayɨ' e epaxɨ' e epaxɨ' imo'nɨ'ɨ'rɨxɨnɨrɨ sɨxɨ' neami'moŋɨ'pɨ xɨxegɨ'nɨ sɨxɨ' neami'moŋɨ'rɨnɨ. E nerɨ'na' sɨpɨ'i' mɨneai' Kiraiso wa' nɨneawianɨrɨ neaiiŋɨ'pɨ tɨ'nɨ xɨxenɨ neami'moŋɨ'rɨnɨ.
49004008	Ayɨna'nɨ Bɨkwɨ'yo da'nɨ Kiraiso na'nɨ re nɨrɨnɨrɨ ea'nɨnɨ, “O e'mɨ na'nɨ nɨpeyirɨ'na' pɨkiora'pɨ'ɨ'yɨ' aga aya' wi' nɨme'ra yirɨ a'ma'yo wa' nɨwianɨrɨ anɨpa' bɨ mɨnɨ wirɨ eŋɨ'rɨnɨ.” Bɨkwɨ'yo da'nɨ e nɨrɨnɨrɨ eanɨnɨ.
49004009	Xwɨyɨ'a' “O e'mɨ na'nɨ nɨpeyirɨ'na'” rɨnɨŋɨ'pɨ pi' na'nɨ rɨnɨnɨ? Ayɨ' o sɨnɨ aŋɨ'namɨ na'nɨ mɨpeyipa nerɨ'na' xa'mɨ xwɨ'a'ri'mɨ i'nɨrɨwa'mɨnɨ pɨyɨŋɨ' siwi' aŋɨ'mɨnɨ wepɨ'nɨŋo eŋagɨ na'nɨ rɨnɨnɨ.
49004010	Wepɨ'nɨŋo, ayɨ' peyiŋo axorɨnɨ. Nɨpeyirɨ'na' amɨpi' nɨ'nɨ Gorɨxo “E imo'nɨ'wɨnɨgɨnɨ.” yaiwia'rɨŋɨ'pɨ xɨxenɨ imo'nɨnɨ'a na'nɨ oemɨnɨrɨ aŋɨ' pɨrɨ'yo wia'rɨ' sea'yɨ rɨwa'mɨnɨ peyiŋɨnigɨnɨ.
49004011	Xwɨyɨ'a' nionɨ mɨŋɨ' iro'a' rɨpɨ, “A'ma'yo wa' nɨwianɨrɨ anɨpa' bɨ mɨnɨ wirɨ eŋɨ'rɨnɨ.” mɨŋɨ' iro'a' apɨ, ayɨ' rɨpɨ na'nɨrɨnɨ. Kiraiso a'ma' wi'yo wa'ɨ' nurɨmei'ɨ'rɨxɨnɨrɨ wimɨxɨŋɨ'rɨnɨ. Wi'yo wɨ'a' nɨro'kiamoi'ɨ'rɨxɨnɨrɨ wimɨxɨŋɨ'rɨnɨ. Wi'yo sɨnɨ Gorɨxomɨ mɨxɨ'darɨgɨ'a'yo a'waŋɨ' nurɨro'na' o'ɨ'nɨŋɨ' imopɨ'rɨ'a na'nɨ misɨ' imo'nɨ'ɨ'rɨxɨnɨrɨ wimɨxɨŋɨ'rɨnɨ. Wi'yo rɨxa Gorɨxomɨ xɨ'darɨgɨ'a'yo umeŋwearo ure'wapɨyiro e'ɨ'rɨxɨnɨrɨ pasɨta' wimɨxɨŋɨ'rɨnɨ.
49004012	Gorɨxoya' imo'nɨŋwa' nɨnenenɨ xɨxe arɨra' inɨpaxɨ' imo'nanɨ'wa' na'nɨ wonenɨ wonenɨ apɨ apɨ e nɨneaimɨxa uŋɨ'rɨnɨ. Kiraisoya' wara' nene inɨŋwa'ri' saya' nimo'ga unɨ'a na'nɨ xɨxe arɨra' inɨpaxɨ' imo'nanɨ'wa' na'nɨ apɨ apɨ e nɨneaimɨxa uŋɨ'rɨnɨ.
49004013	Nene Gorɨxo apɨ apɨ e nɨneaimɨxa uŋɨ'pimɨ da'nɨ xewaxomɨ dɨŋɨ' axɨ'pɨ wɨkwɨ'rorane o na'nɨ xɨxenɨ nɨjɨ'a' imo'nɨrane nerane'na' bɨnɨ bɨne marɨ'a'ɨ, axenenɨ imo'nanɨ'wa'rɨnɨ. Yo'ɨ' Kiraiso imo'nɨŋɨ'pɨ nene enɨ apɨ tɨ'nɨ xɨxenɨ imo'nanɨ'wa' na'nɨ apɨ apɨ e nɨneaimɨxa uŋɨ'rɨnɨ.
49004014	Gorɨxo apɨ apɨ e nɨneaiia uŋɨ' eŋagɨ na'nɨ agwɨ nene sɨnɨ pɨ'opia yapɨ imo'nɨpaxɨ' mimo'nɨŋwɨnɨ. Ewe' imeamɨ'kwɨ' nerɨ'na' mamo'wa'rɨrɨ mɨ'eyoarɨ ne'ra warɨŋɨ'pa, imɨŋɨ' nerɨ'na' nɨxemɨ urɨ nɨxemɨ bɨrɨ ne'ra warɨŋɨ'pa nene enɨ axɨ'pɨ sɨnɨ e epaxɨ' mimo'nɨŋwɨnɨ. Xwɨyɨ'a' nepa mimo'nɨŋɨ' xegɨ' bɨ xegɨ' bɨ neare'wapɨyanɨro yarɨgɨ'a'pimɨ da'nɨ sɨnɨ nɨxemɨ neaurɨ nɨxemɨ neabɨrɨ epaxɨ' mimo'nɨŋwɨnɨ. Ayɨ' rɨpɨ seararɨŋɨnɨ. A'ma' nepaxɨŋɨ' nimo'nɨro wigɨ' ina'yɨ'nɨŋɨ' nimo'nɨrɨŋɨ'pimɨ da'nɨ yapɨ' neare'wapɨyanɨro e'ɨ'a'yo sɨnɨ arɨ'a' yɨ'mɨgɨ' wipaxɨ' mimo'nɨŋwɨnɨ.
49004015	E mimo'nɨpa nerane xɨxe wa' nɨwianenɨrane'na' xwɨyɨ'a' nepa rarɨgɨ'a'pɨnɨ ɨ'a' xɨrɨ'wanɨgɨnɨ. Apɨ nɨxɨrɨrane'na'yɨ', nene pi' pi' nerɨ'na' yo'ɨ' imo'nɨŋwae'ne nimo'ga nurane Kiraiso tɨ'nɨ pi'ra'nɨŋɨ' kumɨxɨnanɨ'wa'rɨnɨ. O wara'ri' imo'nɨŋwae'ne na'nɨ mɨŋɨ'yi imo'nɨnɨ.
49004016	O mɨŋɨ'yi'nɨŋɨ' imo'nɨŋa'na' oya' sɨyikɨ' imo'nɨŋwae'ne xɨ'o neaimɨxarɨŋɨ'pimɨ da'nɨ we' sɨkwɨ' u'pikwɨ' saŋwɨ' ayɨ' nɨwɨkwɨ'ro'nɨrɨ imo'nɨŋɨ'pa'nɨŋɨ' imo'nɨŋwɨnɨ. Apɨ nɨpɨnɨ e imo'nɨ'wɨnɨgɨnɨrɨ imo'nɨŋɨ'pɨ tɨ'nɨ xɨxenɨ nerɨŋɨ'yo da'nɨ ɨkwɨ'ro'nɨnɨ. Apɨ apɨ e imo'nɨ'wɨnɨgɨnɨrɨ imo'nɨŋɨ'pɨ tɨ'nɨ xɨxenɨ nero dɨŋɨ' sɨpi' ninɨrɨ'na'yɨ', wara' nɨri'nɨ xwe' niwiaro'a urɨ eŋɨ' sɨxɨ' i'nɨrɨ ne'ra unɨ'a'rɨnɨ.
49004017	Ayɨna'nɨ nionɨ A'mɨna'o tɨ'nɨ ika'rɨnɨŋa'onɨ i'kwairɨrɨ' bɨ oseaimɨnɨ. A'ma' Gorɨxo na'nɨ majɨ'a' imo'nɨgɨ'a'yɨ' yarɨgɨ'a'pa sɨnɨ mepa e'ɨ'rɨxɨnɨ. A'ma' ayɨ' amɨpi' surɨ'ma' imo'nɨŋɨ'pɨ na'nɨnɨ dɨŋɨ' moarɨgɨ'a'yɨ' eŋagɨ na'nɨ rarɨŋɨnɨ.
49004018	Sɨpi'pɨ na'nɨ dɨŋɨ' nɨmoro na'nɨ wigɨ' dɨŋɨ' sɨ'a' yimɨxɨnarɨgɨ'a'rɨnɨ. Majɨ'a' ika'rɨnɨro dɨŋɨ' wakɨsɨ' inɨro yarɨgɨ'a' eŋagɨ na'nɨ dɨŋɨ' nɨyɨmɨŋɨ' Gorɨxo a'ma' xɨ'omɨ dɨŋɨ' wɨkwɨ'roarɨgɨ'a'yo sɨxɨ' uyarɨŋɨ'pɨ tɨ'gɨ'a'yɨ' mimo'nɨŋoɨ.
49004019	Wigɨ' dɨŋɨ' sɨ'ŋa'nɨŋɨ' imo'nɨŋagɨ na'nɨ aya' bɨ yarɨgɨ'a'manɨ. “Ɨ'wɨ' inanɨ'wa' na'nɨ rɨ'a imo'nɨŋwɨnɨ?” nɨyaiwiro sɨ'mɨ' xeadɨ'pe'narɨgɨ'a'rɨnɨ. Pi' pi' piaxɨ' wea'nɨpaxɨ' imo'nɨŋɨ'pɨ ai' sɨnɨ me' wia'rɨ' yarɨgɨ'a'rɨnɨ.
49004020	Ayɨ' e yarɨŋagɨ'a aiwɨ seyɨ'ne' Kiraiso na'nɨ nɨseare'wapɨyirɨ'na' wi' e seare'wapɨyigɨ'a'manɨ.
49004021	Nionɨ re nimo'narɨnɨ, “Seyɨ'ne' Kiraiso na'nɨ rɨxa arɨ'a' wigɨ'a'rɨnɨ. A'ma' Jisaso tɨ'nɨ ika'rɨnɨgɨ'a'yɨ' epaxɨ' imo'nɨŋɨ'pɨ rɨxa seare'wapɨyigɨ'a'rɨnɨ.” nimo'narɨnɨ. A'ma' Jisasomɨ xɨ'darɨgɨ'a'yɨ'nɨ nepaxɨŋɨ' imo'nɨŋɨ'pɨ na'nɨ nɨjɨ'a' imo'nɨgɨ'a' eŋagɨ na'nɨ rarɨŋɨnɨ.
49004022	E e'ɨ'rɨxɨnɨrɨ rɨxa seare'wapɨyigɨ'a'pɨ, ayɨ' rɨpɨrɨnɨ. Seyɨ'ne' sɨnɨ Jisasomɨ dɨŋɨ' mɨwɨkwɨ'ropa nerɨ'na' sɨpi' imo'nagɨ'a'pɨ —Apɨ seyɨ'ne' sɨpi' ne'ra wagɨ'a'pimɨ da'nɨ sɨŋa'nɨ imo'nɨŋɨ'pɨrɨnɨ. Ɨ'wɨ' na'nɨ mɨŋɨ' inarɨgɨ'a'pimɨ da'nɨ xwɨrɨ'a' seaikɨxe'mɨnɨrɨ na'nɨ yapɨ' seai'wapɨyimɨnɨrɨ eŋɨ'pɨrɨnɨ. Apɨ yara'nɨŋɨ' pɨ'mo'ɨ'rɨxɨnɨ.
49004023	A'mɨ bɨ seyɨ'ne' rɨxa seare'wapɨyigɨ'a'pɨ, ayɨ' rɨpɨrɨnɨ. Segɨ' dɨŋɨ' moarɨgɨ'a'pɨ a'mɨ sɨŋɨ' bɨ ya'rɨ'o' inɨ'ɨ'rɨxɨnɨ.
49004024	A'mɨ bɨ seare'wapɨyigɨ'a'pɨ rɨpɨrɨnɨ. Seyɨ'ne' a'mɨ a'ma' sɨŋɨ' oimo'nɨ'poyɨnɨrɨ Gorɨxo seaimɨxɨyi'ɨ'pɨ —Apɨ Gorɨxo xewanɨŋo imo'nɨŋɨ'pa imo'nɨŋɨ'pɨrɨnɨ. E nimo'nɨro'na' nepaxɨŋɨ' nimo'nɨrɨŋɨ'pimɨ da'nɨ we' ro'nɨŋɨ' ero Gorɨxo wimo'narɨŋɨ'pɨ ero epaxɨ'pɨrɨnɨ. Apɨ seyɨ'ne' ŋwɨra'rɨnɨ'ɨ'rɨxɨnɨ.
49004025	Ayɨna'nɨ segɨ' yapɨ' rarɨgɨ'a'pɨ emɨ nɨmo'ma'na' woxɨnɨ woxɨnɨ a'ma' seai'meaarɨgɨ'a' gɨyɨ' gɨyo xwɨyɨ'a' nurɨrɨ'na' nepaxɨŋɨ'pɨnɨ urɨ'ɨ'rɨxɨnɨ. Nene Kiraisoya' wara' axɨ'ri'mɨ da'nɨ'nɨŋɨ' ninɨrane xɨxe ɨkwɨkwɨ'rɨ' inɨŋwae'ne eŋagɨ na'nɨ rarɨŋɨnɨ.
49004026	Seyɨ'ne' wikɨ' nɨseao'nɨrɨ aiwɨ wikɨ' seao'nɨ'ɨ'pimɨ da'nɨ “Xe sɨpi' oemɨnɨ.” nɨyaiwirɨ e mepa e'ɨ'rɨxɨnɨ. Wikɨ' xwapɨ' aya' wi' no'ga mupa e'ɨ'rɨxɨnɨ. Sɨnɨ nɨseao'nɨrɨ'na'yɨ', sogwɨ' ipɨ'mea'ɨ' e da'nɨ pɨ'nɨ wia'rɨ'ɨ'rɨxɨnɨ.
49004027	E nero obo ayɨ' ɨ'wɨ' e'ɨ'rɨxɨnɨrɨ xe yapɨ' oneai'wapɨyinɨrɨ sɨŋwɨ' mɨwɨnɨpa e'ɨ'rɨxɨnɨ.
49004028	Ɨ'wɨ' meaarɨgɨ'a'yɨ' a'mɨ ɨ'wɨ' bɨ mɨmeapa e'ɨ'rɨxɨnɨ. E mepa nero rɨ'wɨ' nɨrɨ'kwi'nɨma'na' wigɨ' we' tɨ'nɨ omɨŋɨ' xɨxenɨ imo'nɨŋɨ'pɨ nero a'ma' amɨpi' na'nɨ dɨ'wɨ' ikeamo'narɨgɨ'a'yo arɨra' wi'wanɨgɨnɨrɨ e'ɨ'rɨxɨnɨ.
49004029	Segɨ' maŋɨ'yo da'nɨ sɨpi' xwɨyɨ'a' bɨ ai' mɨrɨpa e'ɨ'rɨxɨnɨ. A'ma' pi' pi' xwɨyɨ'a' urɨpaxɨ' imo'nɨgɨ'a'yo wigɨ' imo'nɨgɨ'a'pɨ tɨ'nɨ xɨxenɨ nurɨrɨ'na' dɨŋɨ' sɨxɨ' i'nɨpaxɨ' imo'nɨŋɨ'pɨnɨ urɨ'ɨ'rɨxɨnɨ. Gi'nɨ gi'na' nurɨro'na' naŋɨ' owimɨxaneyɨnɨro na'nɨ dɨŋɨ' wɨ'a' wo'nɨpaxɨ' imo'nɨŋɨ'pɨnɨ urɨ'ɨ'rɨxɨnɨ.
49004030	Seyɨ'ne' sɨpi' nerɨŋɨ'pimɨ da'nɨ kwi'yɨ' Gorɨxoya'pɨ dɨŋɨ' rɨ'a' uxepaxɨ' imo'nɨŋɨ'pɨ wi' mepa e'ɨ'rɨxɨnɨ. Kwi'yɨ'pɨ, ayɨ' sɨ'a' yoparɨ'yi Gorɨxo gwɨ'nɨŋɨ' seai'kweanɨ'a na'nɨ rɨxa ikɨyiŋɨ'nɨŋɨ' seaia'rɨŋɨ'pɨ eŋagɨ na'nɨ seararɨŋɨnɨ.
49004031	Dɨŋɨ' wi' sɨ'a' mɨyɨki'nɨpa e'ɨ'rɨxɨnɨ. Mɨxɨ' wi' rɨpaxɨ' mimo'nɨpa e'ɨ'rɨxɨnɨ. Wikɨ' rɨ'a' a'pia'wɨ'nɨŋɨ' mo'nɨpa e'ɨ'rɨxɨnɨ. Xwamia'nɨ' wi' mepa e'ɨ'rɨxɨnɨ. Xwɨyɨ'a'pai wi' muŋwɨra'rɨpa e'ɨ'rɨxɨnɨ. Sɨ'mɨ' tɨ'nɨ wi' mɨwipa e'ɨ'rɨxɨnɨ.
49004032	Apɨ apɨ mepa nero xɨxe dɨŋɨ' sɨpi' inɨro wa' wianenɨro e'ɨ'rɨxɨnɨ. E nero'na' Gorɨxo Kiraiso seaiiŋɨ'pimɨ da'nɨ segɨ' wika'rɨgɨ'a'pɨ yokwarɨmɨ' seaiiŋɨ'pa seyɨ'ne' enɨ xɨxe yokwarɨmɨ' inɨ'ɨ'rɨxɨnɨ.
49005001	Seyɨ'ne' niai'wɨ' Gorɨxo dɨŋɨ' sɨxɨ' seayiŋɨ'yɨ'ne' eŋagɨ na'nɨ omɨ ikanɨŋɨ' wiaxɨ'dɨ'ɨ'rɨxɨnɨ.
49005002	Kiraiso —O a'mae'ne naŋɨ' neaimɨxɨmɨnɨrɨ na'nɨ yoxa'ɨ'pa'mɨ xe onɨpɨki'poyɨnɨrɨ nerɨ'na' Gorɨxomɨ pɨyɨ'a' wɨ'rɨ'amɨgɨnɨrɨ rɨdɨyowa'nɨŋɨ' ninɨrɨ omɨ sinadɨŋɨ' naŋɨ' weaŋorɨnɨ. O nene na'nɨ dɨŋɨ' sɨpi' nɨwirɨ'na' neaiiŋɨ'pa nene enɨ pi' pi' nerane'na' “A'ma'yo dɨŋɨ' sɨpi' nɨwirɨŋɨ'pimɨ da'nɨ rɨ'a yarɨŋwɨnɨ?” nɨyaiwinɨrane naŋɨ'nɨ wii'wanɨgɨnɨ.
49005003	Seyɨ'ne' a'ma' Gorɨxoya' imo'nɨgɨ'a'yɨ'ne' eŋagɨ na'nɨ a'ma' wi' seyɨ'ne' na'nɨ rɨpɨ rɨpɨ rɨpaxɨ' oimo'nɨ'poyɨnɨrɨ sɨŋwɨ' mɨwɨnɨpa e'ɨ'rɨxɨnɨ, “Ayɨ' ɨ'wɨ' apɨ inɨgɨ'awixɨnɨ. Piaxɨ' wea'nɨpaxɨ' apɨ egɨ'awixɨnɨ. Amɨpi' wi' mɨneamu'ropa oenɨrɨ anɨŋɨ' minɨ' yarɨŋoɨ.” Apɨ apɨ rɨpaxɨ' oimo'nɨ'poyɨnɨrɨ sɨŋwɨ' mɨwɨnɨpa e'ɨ'rɨxɨnɨ. Seyɨ'ne' apɨ apɨ wi' mepa e'ɨ'rɨxɨnɨrɨ seararɨŋɨnɨ.
49005004	Seyɨ'ne' rɨperɨrɨ' nɨrɨro'na' xwɨraimɨmɨ' inɨŋɨ' bɨ mɨrɨpa e'ɨ'rɨxɨnɨ. Sɨpi' ikaxɨ'ranɨ, xwɨyɨ'a' miponɨŋɨ'ranɨ, bɨ mɨrɨpa e'ɨ'rɨxɨnɨ. E mepa nero Gorɨxomɨ xɨ'o seaiiŋɨ'pɨ na'nɨ yayɨ' wi'ɨ'rɨxɨnɨ.
49005005	Seyɨ'ne' rɨpɨ na'nɨ rɨxa nɨjɨ'a' imo'nɨŋagɨ'a na'nɨ rarɨŋɨnɨ. A'ma' ɨ'wɨ' inarɨgɨ'a'yɨ'ranɨ, wigɨ' xwioxɨ'yo piaxɨ' ea'mɨxɨnarɨgɨ'a'yɨ'ranɨ, a'ma' amɨpi' wi' mɨneamu'ropa oenɨrɨ anɨŋɨ' minɨ' yarɨgɨ'a'yɨ' —Ayɨ' amɨpi' mɨneamu'ropa oenɨrɨ yarɨgɨ'a'pɨ wigɨ' ŋwɨ'a'nɨŋɨ' nimɨxɨro mearɨgɨ'a'yɨ'rɨnɨ. A'ma' ayɨ'ranɨ, ayɨ' nɨ'nɨyɨ' wo ai' Kiraiso tɨ'nɨ Gorɨxo tɨ'nɨ awau'ya' xwioxɨ'yo wi' nɨŋweanɨ'a'manɨ.
49005006	Seyɨ'ne' sɨpi' apɨ apɨ oe'poyɨnɨrɨ yapɨ searepɨsipɨ'rɨxɨnɨrɨ awi'nɨŋɨ' ŋwea'ɨ'rɨxɨnɨ. A'ma' Gorɨxomɨ maŋɨ' wiai'kiarɨgɨ'a'yɨ' apɨ apɨ yarɨgɨ'a'yɨ' eŋagɨ na'nɨ o xegɨ' wikɨ' wo'nɨŋɨ'pɨ pɨrɨ' umamonɨ'a' eŋagɨ na'nɨ seararɨŋɨnɨ.
49005007	Ayɨna'nɨ seyɨ'ne' ayɨ' tɨ'nɨ nɨkumɨxɨnɨro mepi' mɨtɨnɨpa e'ɨ'rɨxɨnɨ.
49005008	Eŋi'na' seyɨ'ne' sɨpi' apɨ apɨ ne'ra nuro'na' sɨ'a' yinɨŋɨ'mɨ'nɨŋɨ' emeagɨ'a'yɨ'ne' imo'nagɨ'a' ai' agwɨ ri'na' A'mɨna'o tɨ'nɨ nika'rɨnɨrɨŋɨ'pimɨ da'nɨ wɨ'a' o'mɨxɨnɨŋe emearɨgɨ'a'yɨ'ne' imo'nɨŋagɨ'a na'nɨ seararɨŋɨnɨ. Ayɨna'nɨ wɨ'a' o'mɨxɨnɨŋe yarɨgɨ'a' wiyɨ'ne'nɨŋɨ' nimo'nɨro e'ɨ'rɨxɨnɨ.
49005009	A'ma' wɨ'a' o'mɨxɨnɨŋe emearɨgɨ'a'pimɨ da'nɨ pi' pi' naŋɨ' imo'nɨŋɨ'pɨranɨ, pi' pi' we' ro'nɨŋɨ' imo'nɨŋɨ'pɨranɨ, pi' pi' nepa imo'nɨŋɨ'pɨranɨ, nɨpɨnɨ yarɨgɨ'a' eŋagɨ na'nɨ rarɨŋɨnɨ.
49005010	Apɨ apɨ nero'na'yɨ', A'mɨna'o wimo'narɨŋɨ'pɨ na'nɨ e'wapɨ'nɨ'ɨ'rɨxɨnɨ.
49005011	A'ma' sɨ'a' yinɨŋɨ'mɨnɨ emearɨgɨ'a'yɨ' tɨ'nɨ nɨkumɨxɨnɨro sɨpi' ayɨ' yarɨgɨ'a'pɨ —Apimɨ da'nɨ a'ma'yo naŋɨ' wi' wiipaxɨ' menɨnɨ. Apimɨ da'nɨ a'ma' xwɨrɨ'a'nɨ ikɨxe'nɨpaxɨ'pɨ imo'nɨnɨ. Apɨ mepa e'ɨ'rɨxɨnɨ. E mepa nero a'ma' nɨ'nɨ “Sɨ'a' yinɨŋɨ'mɨnɨ emearɨgɨ'a'yɨ' yarɨgɨ'a'pɨ sɨpi' rɨ'a imo'nɨnɨ?” oyaiwi'poyɨnɨrɨ uyɨ'wɨ' wɨ'a'nɨŋɨ' wo'mɨxɨrɨ'ɨnɨ.
49005012	Ɨ'wɨ' wigɨ' yumɨ'i' yarɨgɨ'a'pɨ nerɨ'na'nɨ marɨ'a'ɨ, sa apɨ na'nɨ nɨrɨrɨ'na' ai' aya' neainɨpaxɨ' eŋagɨ na'nɨ xwɨyɨ'a' rɨpɨ nɨrɨrɨ ea'a'pimɨ nea'mɨme'ɨnɨ.
49005013	E nerɨ ai' amɨpi' a'ma' yarɨgɨ'a'yo wɨ'a' wo'mɨxa'na' “Apɨ naŋɨ' rɨ'a imo'nɨnɨ? Sɨpi' rɨ'a imo'nɨnɨ?” yaiwipaxɨ'rɨnɨ. Wɨ'a' wo'mɨxa'na' amɨpi' sɨŋa'nɨ nimo'nɨrɨŋɨ'pimɨ da'nɨ wɨ'a' o'narɨŋɨ' eŋagɨ na'nɨ rarɨŋɨnɨ.
49005014	Ayɨna'nɨ a'ma' sɨpi' yarɨgɨ'a'yo xwɨyɨ'a' rɨpɨ Bɨkwɨ'yo da'nɨ urɨnɨnɨ, “Sa' weŋɨ' roxɨnɨ, rɨxa rɨkewo'neɨ. A'ma' pɨyɨ' wegɨ'e da'nɨ rɨxa wia'pɨ'nɨmeaɨ. E e'a'na' Kiraiso wɨ'a' ro'mɨxɨnɨŋoɨ.” urɨnɨnɨ.
49005015	Ayɨna'nɨ seyɨ'ne' nemero'na' sɨŋwɨ' tɨ'nɨ nemero majɨ'a' nika'rɨnɨrɨ yarɨgɨ'a'yɨ' yapɨ me' dɨŋɨ' e'mɨ sai'mɨ' moarɨgɨ'a'yɨ' yapɨ e'ɨ'rɨxɨnɨ.
49005016	Ri'na' a'ma' sɨpi' xwapɨ' aya' wi' yarɨgɨ'i'na' eŋagɨ na'nɨ seyɨ'ne' sɨnɨ naŋɨ' imo'nɨŋɨ'pɨ epaxi'na' imo'nɨŋa'na'yɨ', e e'ɨ'rɨxɨnɨ.
49005017	Ayɨna'nɨ agwɨ seyɨ'ne' xaxa' mika'rɨnɨpa nero A'mɨna'o “E e'ɨ'rɨxɨnɨ.” wimo'narɨŋɨ'pɨ na'nɨ nɨjɨ'a' oimo'naneyɨnɨro e'ɨ'rɨxɨnɨ.
49005018	Iniɨgɨ' papɨkɨ' yarɨgɨ'a'pɨ xwapɨ' nɨnɨro papɨkɨ' mepa e'ɨ'rɨxɨnɨ. Xwɨrɨ'a' seaikɨxepaxɨ' eŋagɨ na'nɨ seararɨŋɨnɨ. Gorɨxo wimo'narɨŋɨ'pɨ yanɨ'wa' na'nɨ xɨ'oya' kwi'yɨ'pɨ xe neaxɨxe'ro'wɨnɨgɨnɨrɨ e'ɨ'rɨxɨnɨ.
49005019	Seyɨ'ne' xwɨyɨ'a' nɨrɨnɨro'na' soŋɨ' Gorɨxo neaiiŋɨ'pɨ na'nɨ rɨnɨŋɨ'pɨ tɨ'nɨ seaŋɨ' Kiraiso na'nɨpɨ tɨ'nɨ soŋɨ' oya' kwi'yɨ' na'nɨpɨ tɨ'nɨ nɨrɨro rɨnɨ'ɨ'rɨxɨnɨ. A'mɨna'omɨ yayɨ' numero'na' maŋɨ' tɨ'nɨ soŋɨ' nɨrɨro ai' dɨŋɨ' tɨ'nɨ enɨ rɨ'ɨ'rɨxɨnɨ.
49005020	Pi' pi' seyɨ'ne' seai'meaarɨŋɨ'pɨ nɨpɨnɨ na'nɨ a'po Gorɨxomɨ yayɨ' wi'ɨ'rɨxɨnɨ. “Negɨ' A'mɨna' Jisasɨ Kiraiso tɨ'nɨ ika'rɨnɨŋagwɨ na'nɨ yayɨ' wipaxɨ'rɨ'anɨ? Oyɨ, e epaxɨ'rɨnɨ.” nɨyaiwiro e e'ɨ'rɨxɨnɨ.
49005021	Nene arɨ'a' nɨwirane wa'yɨ' wiŋwa'o Kiraiso eŋagɨ na'nɨ sɨmaŋwɨ'yo'nɨŋɨ' xɨxe yea'yɨ' urɨ'nɨnɨ'wanɨgɨnɨ.
49005022	Xiepi'wayɨ'ne', A'mɨna' Jisasomɨ sɨmaŋwɨ'yo'nɨŋɨ' yea'yɨ' wurɨ'narɨgɨ'a'pa segɨ' oxowamɨ enɨ sɨmaŋwɨ'yo'nɨŋɨ' yea'yɨ' wurɨ'nɨ'ɨ'rɨxɨnɨ.
49005023	Kiraiso a'ma' xɨ'oya' sɨyikɨ' imo'nɨgɨ'a'yo —Ayo gwɨ'nɨŋɨ' roayi'roŋɨ' eŋagɨ na'nɨ xɨ'oya' wara'ri'nɨŋɨ' imo'nɨŋoɨ. Ayo Kiraiso mɨŋɨ'yi'nɨŋɨ' wimo'nɨŋɨ'pa oxowa wigɨ' apɨxi'waya' mɨŋɨ'yi'nɨŋɨ' imo'nɨŋagɨ na'nɨ rarɨŋɨnɨ.
49005024	Kiraisoya' sɨyikɨ' imo'nɨgɨ'a'yɨ' xɨ'omɨ sɨmaŋwɨ'yo'nɨŋɨ' wurɨ'narɨgɨ'a'pa apɨxi'wayɨ'ne' enɨ segɨ' oxowa pi' pi' na'nɨ seara'na' arɨ'a' nɨwiro sɨmaŋwɨ'yo'nɨŋɨ' wurɨ'nɨ'ɨ'rɨxɨnɨ.
49005025	Xiagwoyɨ'ne', Kiraiso xegɨ' sɨyikɨ' imo'nɨŋɨ'yɨ' na'nɨ dɨŋɨ' sɨpi' nɨwirɨ arɨra' winɨ'a na'nɨ xe yoxa'ɨ'pa'mɨ onɨpɨki'poyɨnɨrɨ eŋɨ'pa oxoyɨ'ne' enɨ segɨ' apɨxi'wamɨ dɨŋɨ' sɨpi' wi'ɨ'rɨxɨnɨ.
49005026	O e nerɨ'na' xegɨ' sɨyikɨ' imo'nɨŋɨ'yɨ' pi'pɨ imo'nɨ'wɨnɨgɨnɨrɨ marɨ'a'ɨ, “Dɨŋɨ' wɨkwɨ'roŋwɨnɨ.” ra'na' igɨ'a' ea'moŋɨ'pimɨ da'nɨ i'kwɨra'ɨ'na'nɨŋɨ' oimo'nɨ'poyɨnɨrɨ eŋɨ'rɨnɨ.
49005027	Xɨ'oya' sɨyikɨ' imo'nɨŋɨ'yɨ' xegɨ' sɨ'mɨmaŋɨ'mɨnɨ nɨŋwɨra'rɨnɨrɨ'na' imɨrɨŋɨ' mimo'nɨŋagɨ owɨnɨmɨnɨrɨ e eŋɨ'rɨnɨ. Rapɨrapɨ' mɨdunɨpa erɨ kɨkwiŋwɨ' meaki'nɨpa erɨ eŋɨ'yɨ' yapɨ imo'nɨŋagɨ owɨnɨmɨnɨrɨ erɨ sɨyikwɨ' mi'nɨpa erɨ xwɨyɨ'a' mea'rɨnɨpaxɨ' mimo'nɨpa erɨ eŋagɨ sɨŋwɨ' owɨnɨmɨnɨrɨ erɨ e eŋɨ'rɨnɨ.
49005028	Ayɨna'nɨ oxoyɨ'ne' woxɨnɨ woxɨnɨ jɨwanɨŋoxɨ dɨŋɨ' sɨpi' ninɨrɨ pi'ra'nɨŋɨ' menarɨŋɨ'pa segɨ' apɨxi'wamɨ enɨ dɨŋɨ' sɨpi' nɨwiro pi'ra'nɨŋɨ' ume'ɨ'rɨxɨnɨ. Mea'nɨgɨ'i'pimɨ da'nɨ wara' na' bɨnɨ imo'nɨŋagɨ'i na'nɨ a'ma' xiepi'mɨ dɨŋɨ' sɨpi' nɨwirɨ'na' xɨ'o enɨ nawi'nɨ dɨŋɨ' sɨpi' inarɨŋɨ' eŋagɨ na'nɨ rarɨŋɨnɨ.
49005029	Nene nɨjɨ'a'rɨnɨ. Xegɨ' wara'pimɨ a'ma' go pea' mo'narɨŋɨ'rɨnɨ? Oweoɨ. Kiraiso xɨ'oya' wara'ri'mɨ da'nɨ sɨkwɨ' we' inɨŋɨ'yɨ'nɨŋɨ' imo'nɨŋagwɨ na'nɨ xɨ'oya' sɨyikɨ' imo'nɨŋwae'ne pi'ra'nɨŋɨ' neamearɨŋɨ'pa a'ma' nɨ'nɨ enɨ axɨ'pɨ aiwa' nɨro pi'ra'nɨŋɨ' menanɨrɨ ero yarɨgɨ'a' eŋagɨ na'nɨ rarɨŋɨnɨ.
49005030	Nene nɨjɨ'a'rɨnɨ. Xegɨ' wara'pimɨ a'ma' go pea' mo'narɨŋɨ'rɨnɨ? Oweoɨ. Kiraiso xɨ'oya' wara'ri'mɨ da'nɨ sɨkwɨ' we' inɨŋɨ'yɨ'nɨŋɨ' imo'nɨŋagwɨ na'nɨ xɨ'oya' sɨyikɨ' imo'nɨŋwae'ne pi'ra'nɨŋɨ' neamearɨŋɨ'pa a'ma' nɨ'nɨ enɨ axɨ'pɨ aiwa' nɨro pi'ra'nɨŋɨ' menanɨrɨ ero yarɨgɨ'a' eŋagɨ na'nɨ rarɨŋɨnɨ.
49005031	Bɨkwɨ'yo da'nɨ re nɨrɨnɨrɨ ea'nɨnɨ, “Ayɨna'nɨ oxo xanɨyau' pɨ'nɨ nɨwia'rɨmɨ xegɨ' apɨxi' tɨ'nɨ nɨkumɨxɨnɨri'na' sɨnɨ xɨxegɨ'nɨ mimo'nɨ' na' ayɨ' na' bɨnɨ'nɨŋɨ' imo'narɨgɨ'i'rɨnɨ.”
49005032	E nɨrɨnɨrɨ ea'nɨŋɨ'pɨ xwɨyɨ'a' xwe' yumɨ'i' imo'nɨŋɨ' bɨ na'nɨ enɨ rɨnɨnɨ. “Kiraiso tɨ'nɨ a'ma' xɨ'oya' sɨyikɨ' imo'nɨŋɨ'yɨ' tɨ'nɨ na'nɨ rɨnɨnɨ.” nimo'narɨnɨ.
49005033	E nerɨ aiwɨ oxoyɨ'ne' woxɨnɨ woxɨnɨ sewanɨŋoyɨ'ne' dɨŋɨ' sɨpi' inarɨgɨ'a'pa segɨ' apɨxi'wamɨ enɨ dɨŋɨ' sɨpi' axɨ'pɨ wi'ɨ'rɨxɨnɨ. Apɨxi'wayɨ'ne' enɨ segɨ' oxowa searɨ'a'pɨ xɨxenɨ arɨ'a' nɨwiro we'yo ume'ɨ'rɨxɨnɨ.
49006001	Niai'wɨ'yɨ'ne', A'mɨna'o tɨ'nɨ nawi'nɨ ika'rɨnɨgɨ'a'yɨ'ne' segɨ' a'powamɨ tɨ'nɨ ino'ki'wamɨ tɨ'nɨ xɨxenɨ maŋɨ' arɨ'a' wi'ɨ'rɨxɨnɨ. E nero'na'yɨ', ayɨ' xɨxenɨ imo'nɨŋɨ'pɨ yarɨŋagɨ'a na'nɨ rarɨŋɨnɨ.
49006002	Ŋwɨ' ikaxɨ' we' wu'kau' Gorɨxo nɨra nurɨ'na' re rɨŋɨ'yɨ' “Seyɨ'ne' xɨxenɨ nɨxɨ'dɨrɨ'na'yɨ', naŋɨ'pɨ seai'meanɨ'a'rɨnɨ.” rɨŋɨ'yɨ' xa'mɨ rɨŋɨ'pɨ, ayɨ' rɨpɨrɨnɨ, “Segɨ' a'powamɨ tɨ'nɨ ino'ki'wa'mɨ tɨ'nɨ we' i'kwiaŋwɨ'yo ŋwɨra'rɨ'ɨ'rɨxɨnɨ.
49006003	Xwɨ'a' tɨ'yo ŋweaŋa'na' naŋɨ' imo'nɨŋɨ'pɨ seai'mearɨ xwiogwɨ' obaxɨ' seamu'rorɨ enɨ'a na'nɨ ayo we' i'kwiaŋwɨ'yo ŋwɨra'rɨ'ɨ'rɨxɨnɨ.” rɨŋɨ'pɨ apɨrɨnɨ.
49006004	Xanoyɨ'ne', niai'wɨ'yɨ' wikɨ' o'nɨpaxɨ' imo'nɨpɨ'rɨ na'nɨ uyɨ'niɨ' mɨme' A'mɨna' Jisasomɨ xɨ'darɨgɨ'a'yɨ' epaxɨ' imo'nɨŋɨ'pɨ wiepɨsirɨ xɨ'o rɨŋɨ'pɨ ure'wapɨyirɨ e'ɨ'rɨxɨnɨ.
49006005	Xɨna'i'wayɨ'ne'nɨŋɨ' nimo'nɨro omɨŋɨ' wiiarɨgɨ'a'yɨ'ne', segɨ' bosɨ' xwɨ'a' tɨ'yo ŋweagɨ'a'wamɨ wa'yɨ' wiro eŋɨ' sɨrɨrɨŋwɨ' wiro nero arɨ'a' yɨ'mɨgɨ' wi'ɨ'rɨxɨnɨ. Kiraiso rɨŋɨ'pɨ arɨ'a' nɨwiro xɨ'darɨgɨ'a'pa bosowamɨ yapɨ' mɨwi'wapɨyi' pi'ra'nɨŋɨ' yo'mɨŋɨ' nimo'nɨro sekaxɨ' seararɨgɨ'a'pɨ tɨ'nɨ xɨxenɨ e'ɨ'rɨxɨnɨ.
49006006	Wi' bosowa weyɨ' oneame'poyɨnɨrɨ wigɨ' sɨŋwɨ' anɨgɨ'e da'nɨnɨ nepa'nɨŋɨ' nimo'nɨro yarɨgɨ'a'pa me' seyɨ'ne' Kiraisoya' xɨna'i'wayɨ'ne'nɨŋɨ' nimo'nɨro omɨŋɨ' wiiarɨgɨ'a'yɨ'ne' eŋagɨ na'nɨ Gorɨxo “E e'ɨ'rɨxɨnɨ.” wimo'narɨŋɨ'pɨ nero aya' tɨ'nɨ segɨ' bosowamɨ arɨ'a' wi'ɨ'rɨxɨnɨ.
49006007	Xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ'ranɨ, omɨŋɨ' wiipɨ'rɨ na'nɨ a'xeŋwarɨ' minɨgɨ'a'yɨ'ranɨ, nɨ'nɨyɨ' pi' pi' naŋɨ' yarɨgɨ'a'pɨ na'nɨ A'mɨna'o pɨrɨ' numamorɨ'na' wigɨ' yarɨgɨ'a'pɨ tɨ'nɨ xɨxenɨ wiinɨ'a' eŋagɨ na'nɨ seyɨ'ne' nɨjɨ'a'rɨnɨ. Ayɨna'nɨ segɨ' bosowamɨ seararɨgɨ'a'pɨ nero'na' “A'ma' wi' na'nɨnɨ mɨyarɨŋwɨnɨ. Negɨ' A'mɨna' Gorɨxo na'nɨ enɨ yarɨŋwɨnɨ.” nɨyaiwiro yayɨ' tɨ'nɨ e'ɨ'rɨxɨnɨ.
49006008	Xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ'ranɨ, omɨŋɨ' wiipɨ'rɨ na'nɨ a'xeŋwarɨ' minɨgɨ'a'yɨ'ranɨ, nɨ'nɨyɨ' pi' pi' naŋɨ' yarɨgɨ'a'pɨ na'nɨ A'mɨna'o pɨrɨ' numamorɨ'na' wigɨ' yarɨgɨ'a'pɨ tɨ'nɨ xɨxenɨ wiinɨ'a' eŋagɨ na'nɨ seyɨ'ne' nɨjɨ'a'rɨnɨ. Ayɨna'nɨ segɨ' bosowamɨ seararɨgɨ'a'pɨ nero'na' “A'ma' wi' na'nɨnɨ mɨyarɨŋwɨnɨ. Negɨ' A'mɨna' Gorɨxo na'nɨ enɨ yarɨŋwɨnɨ.” nɨyaiwiro yayɨ' tɨ'nɨ e'ɨ'rɨxɨnɨ.
49006009	Wigɨ' Bosoyɨ'ne' enɨ omɨŋɨ' seaiiarɨgɨ'a'wa yo'mɨŋɨ' nimo'nɨro seai'ɨ'a'pa axɨ'pɨ e nero pi'ra'nɨŋɨ' ume'ɨ'rɨxɨnɨ. Bosɨ' seyɨ'ne' seamiearɨ ayo umiearɨ eŋo aŋɨ'namɨ ŋweaŋorɨnɨ. Wi' sɨ'mɨ' sɨ'mɨ' e nɨmerɨ yarɨgɨ'a'yɨ'nɨŋɨ' mimo'nɨŋorɨnɨ. O e imo'nɨŋo eŋagɨ na'nɨ seyɨ'ne' nɨjɨ'a' imo'nɨŋoɨ. Ayɨna'nɨ segɨ' omɨŋɨ' seaiiarɨgɨ'a'wamɨ e'ɨ' uremoarɨgɨ'a'pɨ pɨ'nɨ wia'rɨ'ɨ'rɨxɨnɨ.
49006010	Yoparɨ' osearɨmɨnɨrɨ imo'nɨŋɨ'pɨ rɨpɨrɨnɨ. Seyɨ'ne' A'mɨna'o tɨ'nɨ ika'rɨnɨgɨ'a' eŋagɨ na'nɨ eŋɨ' sɨxɨ' i'nɨ'ɨ'rɨxɨnɨ. “Eŋɨ' sɨxɨ' o xegɨ' i'nɨŋɨ'pimɨ da'nɨ eŋɨ' sɨxɨ' i'nɨ'ɨ'rɨxɨnɨ.” seararɨŋɨnɨ.
49006011	Seyɨ'ne' obo xegɨ' ina'yɨ'nɨŋɨ' nimo'nɨrɨŋɨ'pimɨ da'nɨ yapɨ' seaiepɨsimɨnɨrɨ yarɨ'na' xai'wɨ' nimo'nɨro xɨxe mɨxɨ' wipaxɨ' imo'nɨpɨ'rɨ'a na'nɨ Gorɨxo apɨ tɨ'nɨ nikɨ'nɨma'na' mɨxɨ' owi'poyɨnɨrɨ neaiapɨŋɨ'pɨ nɨpɨnɨ nikɨ'nɨrɨ e'ɨ'rɨxɨnɨ.
49006012	Aga a'ma' tɨ'nɨ mɨxɨ' inarɨŋwa' eŋagɨ na'nɨ mɨseararɨŋɨnɨ. Pi' pi' kwi'yɨ' rɨ'a' kɨroarɨŋɨ' aŋɨ' pɨrɨ'yo yarɨŋɨ'pɨ —Apɨ wi' wi'yo sea'yɨ e nɨwimo'nɨrɨ umearɨŋɨ'pɨrɨnɨ. Wi' ne'nɨ' tɨ'ŋɨ' imo'nɨŋɨ'pɨrɨnɨ. Wi' aŋɨ'na tɨ'nɨ xwɨ'a'ri' tɨ'nɨ ɨkwɨ'ro'nɨŋɨ'mɨ nɨmɨnɨ sɨ'a' yinɨŋɨ'mɨnɨ ŋweaarɨgɨ'a'yo umeŋwearɨŋɨ'pɨrɨnɨ. Apɨ nɨpɨnɨ tɨ'nɨ nene mɨxɨ' inarɨŋwa' eŋagɨ na'nɨ rarɨŋɨnɨ.
49006013	Ayɨna'nɨ sɨ'a' mɨxɨ' xwɨraimɨmɨ' owika'raneyɨnɨro seaipɨ'rɨ'a' gɨyɨ' gɨyi imo'na'na' e'ɨ' nɨwɨnɨmɨ mu' xopɨra'rɨ' nɨwie'ra nu'ɨ'asa'na' sɨnɨ eŋɨ' nea'nɨrɨ awi' ropɨ'rɨ'a na'nɨ amɨpi' Gorɨxo mɨxɨ' na'nɨ ikɨ'nɨ'ɨ'rɨxɨnɨrɨ neaiapɨŋɨ'pɨ nɨpɨnɨ ikɨ'nɨ'ɨ'rɨxɨnɨ.
49006014	Ayɨna'nɨ rɨpɨ rɨpɨ ne'ɨ'asa'na' eŋɨ' sɨxɨ' ni'nɨrɨ xai'wɨ' e'ɨ' ro'ɨ'rɨxɨnɨ. Xwɨyɨ'a' nepa'nɨ imo'nɨŋɨ'pɨ arerɨxɨ'nɨŋɨ' yi'nɨ'ɨ'rɨxɨnɨ. Sɨwɨ' we' ro'nɨŋɨ' imo'nɨŋɨ'pɨ sorɨ'a' mɨxɨ' na'nɨ e'ɨ' noyɨ'ki'nɨnɨ'a na'nɨ yi'nɨgɨ'a'pɨ'nɨŋɨ' yi'nɨ'ɨ'rɨxɨnɨ.
49006015	Xwɨyɨ'a' yayɨ' neainarɨŋɨ'pɨ —Apɨ Kiraiso a'mae'ne neaiiŋɨ'pimɨ da'nɨ a'ma' xɨ'o tɨ'nɨ anɨ imo'nɨpaxɨ'pɨrɨnɨ. Xwɨyɨ'a' yayɨ' neainarɨŋɨ' apɨ wa'ɨ' urɨmeanɨro imo'nɨpɨ'rɨ na'nɨ a'ma' mɨxɨ' inanɨro na'nɨ sɨkwɨ' su' yi'narɨgɨ'a'pa yi'nɨ'ɨ'rɨxɨnɨ.
49006016	Apɨ nɨpɨnɨ nɨyi'nɨma'na' dɨŋɨ' seyɨ'ne' Kiraisomɨ wɨkwɨ'roarɨgɨ'a'pɨ a'ma' nikɨ'nɨŋɨ' imanarɨgɨ'a'pa'nɨŋɨ' nimanɨmɨ u'ɨ'rɨxɨnɨ. Nikɨ'nɨŋɨ' ana tɨ'nɨ nimanɨma'na' e'ɨ' obo rɨ'a' onɨnɨrɨ rɨ'a' nɨyiŋi'ma'na' o'napɨ'ɨ'pɨ nɨpɨnɨ supɨkipaxɨ' eŋagɨ na'nɨ seararɨŋɨnɨ.
49006017	Yea'yɨ' Gorɨxo seayimɨxemeaŋɨ'pɨ a'ma' mɨxɨ' mɨŋɨ' mɨneaoxoapa oe'poyɨnɨrɨ arɨxɨ' dɨ'ki'narɨgɨ'a'pa dɨ'ki'nɨ'ɨ'rɨxɨnɨ. Xwɨyɨ'a' Gorɨxoya'pɨ, xɨ'oya' kwi'yɨ'pimɨ da'nɨ seai'wapɨyarɨŋɨ'pɨ kira' mɨxɨ' na'nɨ xɨrarɨgɨ'a'pa'nɨŋɨ' xɨrɨ'ɨ'rɨxɨnɨ. E ne'ɨ'asa'na' eŋɨ' sɨxɨ' ni'nɨrɨ xai'wɨ' e'ɨ' ro'ɨ'rɨxɨnɨ.
49006018	Apɨ apɨ nerɨ'na' anɨpa' e'ɨ'rɨxɨnɨrɨ mɨseararɨŋɨnɨ. “Gorɨxo arɨra' neai'wɨnɨgɨnɨrɨ i'ni'na' kwi'yɨ'pimɨ da'nɨ rɨxɨŋɨ' urɨro yarɨŋɨ' wiro e'ɨ'rɨxɨnɨ.” seararɨŋɨnɨ. Ayɨna'nɨ seyɨ'ne' maiwi' bɨ me' sɨŋwɨ' sɨŋwɨ' tɨ'nɨ nero pi' pi' seai'mea'ɨ'pɨ xwa'ma'mɨ' nɨwiro a'ma' Gorɨxoya' imo'nɨŋɨ' nɨ'nɨ na'nɨ rɨxɨŋɨ' wurɨyi'ɨ'rɨxɨnɨ.
49006019	Nionɨ xwɨyɨ'a' yayɨ' neainarɨŋɨ' yumɨ'i' imo'nɨŋɨ'pɨ na'nɨ masɨsɨ'a' mɨninɨ' a'waŋɨ' urɨmɨnɨrɨ maŋɨ' ya'moarɨ'na' Gorɨxo ananɨ woa'kɨ'kɨ' wipaxonɨ nimɨxɨnɨ'a na'nɨ enɨ rɨxɨŋɨ' nurɨyi'ɨ'rɨxɨnɨ.
49006020	Xwɨyɨ'a' apɨ yaŋɨ' wurɨmeiarɨŋa'onɨ eŋagɨ na'nɨ gwɨ' ŋweaŋɨnɨ. “Nionɨ aya' igigɨ' me' e rɨ'ɨmɨgɨnɨrɨ imo'nɨŋa'pɨ tɨ'nɨ xɨxenɨ urɨmɨ'a na'nɨ rɨxɨŋɨ' nurɨyi'ɨ'rɨxɨnɨ.” seararɨŋɨnɨ.
49006021	Tikikaso —O negɨ' nɨrɨxɨ'mea' dɨŋɨ' sɨxɨ' uyiŋwa'orɨnɨ. A'mɨna'o na'nɨ wa'ɨ' nurɨrane'na' dɨŋɨ' uŋwɨra'rɨpaxɨ' yarɨŋorɨnɨ. O nɨseai'mearɨ'na' seyɨ'ne' nionɨ pi' pi' nerɨ ŋweaŋa'pɨ na'nɨ nɨjɨ'a' imo'nɨpɨ'rɨ na'nɨ nɨpɨnɨ na'nɨ a'waŋɨ' searɨnɨŋoɨ.
49006022	Ayɨ' rɨpɨ na'nɨ urowa're'naparɨŋɨnɨ. O nɨseai'mearɨ a'waŋɨ' seara'na' seyɨ'ne' “Porowa e nimo'nɨro rɨ'a ŋweaŋoɨ?” yaiwiro dɨŋɨ' wɨ'a' seao'nɨrɨ epɨ'rɨ'a na'nɨ urowa're'naparɨŋɨnɨ.
49006023	Gɨ' nɨrɨxɨ'mea'nɨŋɨ' imo'nɨgɨ'a'yɨ'ne', seyɨ'ne' nɨwayɨro'nɨro ŋwearo segɨ' dɨŋɨ' nɨwɨkwɨ'rorɨŋɨ'pimɨ da'nɨ xɨxe dɨŋɨ' sɨpi' inɨro epɨ'rɨ'a na'nɨ a'po Gorɨxo tɨ'nɨ A'mɨna' Jisasɨ Kiraiso tɨ'nɨ awau' dɨŋɨ' seakɨkayo'isixɨnɨ.
49006024	A'ma' negɨ' A'mɨna' Jisasɨ Kiraisomɨ dɨŋɨ' sɨxɨ' nuyirɨ'na' a'mɨ dɨŋɨ' pea' nɨmorɨ pɨ'nɨ mɨwia'rarɨgɨ'a'yo nɨyonɨ Gorɨxo wa' wianɨ'wɨnɨgɨnɨ.
50001001	Poronɨ tɨ'nɨ Timotio tɨ'nɨ —Yawawi xwɨyɨ'a' Kiraisoya' wa'ɨ' wurɨmeianɨrai na'nɨ xɨna'i'pawi'nɨŋɨ' nimo'nɨrai wiiarɨgwɨ'i'wawirɨnɨ. Yawawi a'ma' Piripai ŋweagɨ'a' Gorɨxoya' imo'nɨro Kiraisɨ Jisaso tɨ'nɨ ika'rɨnɨro egɨ'a'yɨ'ne' nɨyɨ'ne'nɨ na'nɨ —segɨ' seaipeŋweagɨ'a'wa tɨ'nɨ sea'yɨ' seaiiarɨgɨ'a'wa tɨ'nɨ ai' nɨyɨ'ne'nɨ na'nɨ payɨ' rɨna nearɨ mo'naparɨŋwiɨ.
50001002	“Negɨ' a'po Gorɨxo tɨ'nɨ A'mɨna' Jisasɨ Kiraiso tɨ'nɨ wa' seawianɨri seyɨ'ne' nɨwayɨro'nɨro ŋweapɨ'rɨ na'nɨ seaiiri e'ɨ'isixɨnɨ.” nimo'narɨnɨ.
50001003	I'ni'na' seyɨ'ne' na'nɨ dɨŋɨ' nina'na' Gorɨxomɨ yayɨ' wiarɨŋa'rɨnɨ.
50001004	Nionɨ sɨ'a' seyɨ'ne' Gorɨxomɨ dɨŋɨ' wɨkwɨ'rogɨ'a'yimɨ da'nɨ agwɨ ri'na' na'nɨ xwɨyɨ'a' Jisaso na'nɨ wa'ɨ' wurɨmeianɨ na'nɨ nawi'nɨ ika'rɨnɨŋwa'yɨ'ne' eŋagɨ na'nɨ omɨ gi'nɨ gi'na' rɨxɨŋɨ' nɨseaurɨyirɨ'na' dɨŋɨ' niɨ'a'nɨ ninarɨŋagɨ urarɨŋa'rɨnɨ.
50001005	Nionɨ sɨ'a' seyɨ'ne' Gorɨxomɨ dɨŋɨ' wɨkwɨ'rogɨ'a'yimɨ da'nɨ agwɨ ri'na' na'nɨ xwɨyɨ'a' Jisaso na'nɨ wa'ɨ' wurɨmeianɨ na'nɨ nawi'nɨ ika'rɨnɨŋwa'yɨ'ne' eŋagɨ na'nɨ omɨ gi'nɨ gi'na' rɨxɨŋɨ' nɨseaurɨyirɨ'na' dɨŋɨ' niɨ'a'nɨ ninarɨŋagɨ urarɨŋa'rɨnɨ.
50001006	Nionɨ dɨŋɨ' re yaiwiarɨŋa'rɨnɨ, “Gorɨxo —O seyɨ'ne' xɨ'omɨ dɨŋɨ' wɨkwɨ'ro'a'na' iwamɨ'o' pi'ra'nɨŋɨ' seaimɨxɨŋorɨnɨ. O sɨ'a' Jisaso weapɨnɨ'a'yi na'nɨ seyɨ'ne' yo'ɨ' a'mɨ bɨ tɨ'nɨ bɨ tɨ'nɨ nimo'ga upɨ'rɨ'a na'nɨ pi'ra'nɨŋɨ' nɨseaimɨxa unɨ'a'rɨnɨ.” Dɨŋɨ' e nɨyaiwirɨ na'nɨ dɨŋɨ' sɨ'ŋa' nɨseaea'nɨrɨ omɨ yayɨ' e wiarɨŋa'rɨnɨ.
50001007	Ayɨ' rɨpɨ na'nɨ seyɨ'ne' na'nɨ yayɨ' nɨninɨrɨ'na' “Ayɨ' xɨxenɨ ayo ninarɨŋɨ'rɨnɨ.” nimo'narɨnɨ. Nionɨ xwɨyɨ'a' Jisaso yayɨ' neainarɨŋɨ'pɨ na'nɨ gwɨ' aŋɨ' tɨ'yo nɨŋwearɨ'na'ranɨ, xwɨyɨ'a' nɨmeararɨgɨ'a'pɨ oraki'nɨmɨnɨrɨ nɨrɨrɨ'na'ranɨ, apɨ sopɨŋɨ' oomɨnɨrɨ nɨrɨrɨ'na'ranɨ, seyɨ'ne' Gorɨxo wa' nɨnɨwianɨrɨ e e'wɨnɨgɨnɨrɨ nɨrɨ'peaŋonɨ tɨ'nɨ nawi'nɨ ika'rɨnɨŋagɨ'a na'nɨ nionɨ dɨŋɨ' sɨxɨ' seayiŋɨnɨ.
50001008	Kiraisɨ Jisaso seayarɨŋɨ'pa nionɨ enɨ dɨŋɨ' sɨxɨ' nɨseayirɨ na'nɨ sɨŋwɨ' oseanɨmɨnɨrɨ i'kɨ'nɨŋɨ' sɨpi' niarɨnɨ. “Poro nepa nene sɨŋwɨ' neanɨmɨnɨrɨ na'nɨ i'kɨ'nɨŋɨ' sɨpi' rɨ'a wiarɨnɨ?” nɨseaimo'nɨrɨ'na' Gorɨxo nionɨ e yarɨŋagɨ sɨŋwɨ' nanɨŋɨ' eŋagɨ na'nɨ rarɨŋɨnɨ.
50001009	Seyɨ'ne' na'nɨ Gorɨxomɨ rɨxɨŋɨ' nɨseaurɨyirɨ'na' rɨpɨ urarɨŋa'rɨnɨ, “Wigɨ' wi'nɨyɨ' na'nɨ dɨŋɨ' sɨpi' nɨwiro arɨra' inarɨgɨ'a'pɨ saya' nimɨxa u'ɨ'rɨxɨnɨ. U'rapi' ne'ra mu' aga xɨxenɨ nɨjɨ'a' nimo'nɨro ‘Gorɨxo a'ma' e e'ɨ'rɨxɨnɨrɨ wimo'narɨŋɨ'pɨ, ayɨ' apɨrɨ'anɨ?’ yaiwiro dɨŋɨ' nɨyaikiroro ‘Sɨpi' imo'nɨŋɨ'pɨ, ayɨ' apɨrɨ'anɨ? Naŋɨ' imo'nɨŋɨ'pɨ, ayɨ' apɨrɨ'anɨ?’ yaiwiro nero'na' dɨŋɨ' sɨpi' ninɨro arɨra' inarɨgɨ'a'pɨ saya' nimɨxa u'ɨ'rɨxɨnɨ.” Gorɨxomɨ seyɨ'ne' na'nɨ rɨxɨŋɨ' nɨseaurɨyirɨ'na' apɨnɨ urarɨŋa'rɨnɨ.
50001010	Ayɨ' rɨpɨ na'nɨ apɨ seaurɨyarɨŋa'rɨnɨ. Seyɨ'ne' agwɨ ri'na' da'nɨ sɨ'a' Kiraiso weapɨnɨ'a'yi na'nɨ mimo'nɨ' yarɨgɨ'a'yɨ' yapɨ mimo'nɨpa ero xwɨyɨ'a' seaxekwɨ'mopaxɨ' mimo'nɨpa ero epɨ'rɨ'a na'nɨ dɨŋɨ' nɨyaikiroro “Sɨwɨ' we' ro'nɨŋɨ' imo'nɨŋɨ'pɨ, ayɨ' apɨrɨ'anɨ?” oyaiwi'poyɨnɨrɨ rɨxɨŋɨ' seaurɨyarɨŋa'rɨnɨ.
50001011	Apɨ seyɨ'ne' nerɨ'na' Jisasɨ Kiraiso seaimɨxarɨŋɨ'pimɨ da'nɨ i'kɨ'a' sogwɨ' naŋɨ' nɨwerɨ'na' yarɨŋɨ'pa seyɨ'ne' sɨwɨ' we' ro'nɨŋɨ' imo'nɨŋɨ'pɨ aya' wi' e'ɨ'rɨxɨnɨrɨ rɨxɨŋɨ' e seaurɨyarɨŋa'rɨnɨ. A'ma' wi' seyɨ'ne' e yarɨŋagɨ'a sɨŋwɨ' nɨseanɨro'na' “We' ro'nɨŋɨ' ayɨ' yarɨgɨ'a'pɨ mɨ'kɨ' ikiŋo, ayɨ' Gorɨxorɨ'anɨ?” nɨyaiwiro omɨ yayɨ' umero sea'yɨ e umɨ'eyoaro epɨ'rɨ'a na'nɨ rɨxɨŋɨ' e seaurɨyarɨŋa'rɨnɨ.
50001012	Gɨ' nɨrɨxɨ'mea'yɨ'ne', seyɨ'ne' rɨpɨ na'nɨ “Nɨjɨ'a' oimo'nɨ'poyɨ.” nimo'narɨnɨ. Amɨpi' sɨpi' nionɨ ni'mea'ɨ' rɨpɨ xwɨyɨ'a' yayɨ' neainarɨŋɨ'pimɨ pɨ'rɨ' raki'nɨpaxɨ' mimo'nɨ' nionɨ ni'mea'ɨ'pimɨ da'nɨ a'mɨ bɨ tɨ'nɨ yanɨ' niwe'a unɨ.
50001013	Ayɨ' rɨpɨ seararɨŋɨnɨ, “Mɨxɨ' ina'yoya' sɨmɨŋɨ' wi'narɨgɨ'a' aŋɨ' riwa'mɨ awi' rogɨ'a'yɨ' tɨ'nɨ wi' re ŋweagɨ'a' nɨ'nɨ enɨ ‘Poro Kiraisomɨ xɨ'darɨŋagɨ na'nɨ gwɨ' rɨ'a ŋweanɨ?’ nɨrɨro nɨjɨ'a' e imo'nɨŋoɨ.” seararɨŋɨnɨ.
50001014	Ayɨ' rɨpɨ enɨ seararɨŋɨnɨ, “Negɨ' nɨrɨxɨ'mea' aŋɨ' rɨpimɨ ŋweagɨ'a'yɨ' na'pɨ nionɨ gwɨ' ŋweaŋa'na' Gorɨxo arɨra' niarɨŋagɨ sɨŋwɨ' nɨnanɨro na'nɨ omɨ a'mɨ bɨ tɨ'nɨ dɨŋɨ' nɨwɨkwɨ'roro wa'yɨ' mɨwinɨ' eŋɨ' sɨxɨ' ni'nɨro Gorɨxoya' xwɨyɨ'a' na'nɨ ananɨ wa'ɨ' rarɨŋoɨ.” seararɨŋɨnɨ.
50001015	Ayɨ' neparɨnɨ. Wi'nɨyɨ' Poronɨ sɨpi' dɨŋɨ' niaiwiro xwɨyɨ'a' rɨrowia'gɨ' ero yarɨgɨ'a'yɨ' eŋagɨ na'nɨ Kiraiso na'nɨ wa'ɨ' rarɨŋagɨ'a aiwɨ wi'nɨyɨ' nepa nionɨ na'nɨ dɨŋɨ' naŋɨ' nɨniaiwiro wa'ɨ' rarɨŋoɨ.
50001016	Dɨŋɨ' naŋɨ' e nɨniaiwiro yarɨgɨ'a'yɨ', ayɨ' nionɨ na'nɨ dɨŋɨ' sɨxɨ' nɨnɨyiro na'nɨ re yaiwiarɨgɨ'a'rɨnɨ, “Xwɨyɨ'a' yayɨ' neainarɨŋɨ'pɨ xɨ'darɨŋagwɨ na'nɨ xwɨyɨ'a' neamea'ranɨro yarɨgɨ'a'pɨ pɨ'rɨ' uraki'wɨnɨgɨnɨrɨ Gorɨxo rɨ'peaŋo, ayɨ' Pororɨ'anɨ?” E nɨyaiwiro wa'ɨ' urarɨgɨ'a'rɨnɨ.
50001017	E nerɨŋɨ' aiwɨ sɨpi' dɨŋɨ' niaiwiarɨgɨ'a'yɨ', ayɨ' nepa “We' ro'nɨŋɨ' oyaneyɨ.” nɨyaiwiro me' nionɨ gwɨ' ŋweaŋa'na' xwɨyɨ'a' a'mɨ bɨ tɨ'nɨ umea'raneyɨnɨrɨ yarɨŋoɨ. “Poromɨ nɨmu'rorane sea'yɨ e owimo'naneyɨ.” nɨyaiwirɨŋɨ'pimɨ da'nɨ wa'ɨ' urarɨgɨ'a'rɨnɨ.
50001018	Apiau' xɨxegɨ'nɨ e yarɨgɨ'a'pɨ na'nɨ pi'oɨ rɨmɨ'ɨnɨ? Wi'nɨyɨ' nepa mimo'nɨpa nema'na' maŋɨ'pa'nɨ wa'ɨ' urarɨŋagɨ'a nɨwɨnɨrɨ'na'ranɨ, wi'nɨyɨ' nepa nimo'nɨma'na' wa'ɨ' urarɨŋagɨ'a nɨwɨnɨrɨ'na'ranɨ, nɨpiau'nɨ Kiraiso na'nɨ nɨrɨro wa'ɨ' rarɨŋagɨ'a na'nɨ nionɨ yayɨ' yarɨŋɨnɨ. Oyɨ, nepa yayɨ' emɨ'ɨnɨ. Ayɨ' rɨpɨ na'nɨrɨnɨ.
50001019	Nionɨ re nɨrɨrɨ ipɨmo'nɨŋɨnɨ, “Rɨxɨŋɨ' seyɨ'ne' nionɨ na'nɨ Gorɨxomɨ nurɨyiro kwi'yɨ' Jisasɨ Kiraiso neawɨ're'napɨyiŋɨ'pɨ arɨra' nirɨ yarɨŋɨ'pimɨ da'nɨ gwɨ' nionɨ ŋweaŋa'na' rɨpɨ rɨxa nɨnɨwa'rɨpɨ'rɨ'a'rɨnɨ.” nɨrɨrɨ ipɨmo'nɨŋɨnɨ.
50001020	Nionɨ dɨŋɨ' nikwɨ'morɨ “Nepa e e'ɨmɨgɨnɨ.” yaiwiarɨŋa'pɨ na'nɨ a'ma' wi' ai' aya' nimopɨ'rɨ'a' menɨnɨ. A'ma' sɨŋwɨ' nɨnanɨro'na' “Kiraiso nɨxɨ'dɨrɨ na'nɨ sea'yɨ e imo'nɨŋɨ' apɨ rɨ'a yarɨnɨ?” nɨniaiwiro omɨ yayɨ' umepɨ'rɨ'a na'nɨ nionɨ wa'ɨ' nɨrɨmerɨ'na' i'ni'na' aya' igigɨ' me' eŋɨ' sɨxɨ' nea'mɨxɨnɨrɨ yarɨŋa'pa agwɨ enɨ sɨnɨ axɨ'pɨ e e'ɨmɨgɨnɨ. “Xe sɨŋɨ' ounɨrɨ nɨnɨwa'rɨro'na'ranɨ, nɨnɨpɨkiro'na'ranɨ, Kiraisomɨ yayɨ' umepaxɨ' imo'nɨŋɨ'pɨnɨ e'ɨmɨgɨnɨ.” nimo'narɨnɨ.
50001021	Nionɨya' dɨŋɨ' ayɨ' rɨpɨrɨnɨ. Sɨnɨ xwɨ'a' tɨ'yo nɨŋwearɨ'na' Kiraisomɨ yayɨ' umepaxɨ' imo'nɨŋɨ'pɨ emɨ'a'rɨnɨ. E nerɨ ai' rɨxa nɨperɨ'na' xwɨ'a' tɨ'yo nɨŋwearɨ'na' ni'mea'ɨ'pimɨ sea'yɨ e imo'nɨŋɨ'pɨ ni'meanɨ'a'rɨnɨ.
50001022	Nionɨ sɨnɨ mɨpe' nɨŋwearɨ'na'yɨ' xwɨyɨ'a' yayɨ' neainarɨŋɨ'pɨ wa'ɨ' nurɨmerɨ'na' i'kɨ'a' sogwɨ' wearɨŋɨ'yɨ' yapɨ wepaxɨ' aiwɨ gɨ'mɨnɨ gɨpɨ e'ɨmɨgɨnɨrɨ imo'nɨmɨ'a'rɨ'anɨ? Sɨnɨ ŋwea'ɨmɨgɨnɨrɨ imo'nɨmɨ'a'rɨ'anɨ? Rɨxa pe'ɨmɨgɨnɨrɨ imo'nɨmɨ'a'rɨ'anɨ? Nionɨ majɨ'a'rɨnɨ.
50001023	Nɨpiau'nɨ ananɨ imo'nɨ'ɨmɨgɨnɨrɨ na'nɨ rɨxa ayagwɨ' imɨxa'ra'rɨnɨŋɨnɨ. Nionɨ nɨpe'ma'na' nurɨ Kiraiso tɨ'nɨ nɨŋwearɨ'na' dɨŋɨ' nionɨya' “Ayɨ' awiaxɨ'rɨnɨ.” nɨyaiwirɨ aiwɨ “Nionɨ e nerɨ'na'yɨ', sɨnɨ seyɨ'ne' arɨra' seaipaxɨ'manɨ.” yaiwiarɨŋɨnɨ.
50001024	Ayɨna'nɨ nionɨ seyɨ'ne' arɨra' seaimɨ'a na'nɨ mɨpe' xwɨ'a' tɨ'yo ŋwea'mɨ'a na'nɨ “Ayɨ' aŋɨpaxɨ'rɨnɨ.” nimo'narɨnɨ.
50001025	Nionɨ apɨ na'nɨ “Neparɨnɨ.” nɨyaiwirɨ nɨnipɨmo'nɨrɨ na'nɨ seyɨ'ne' Gorɨxomɨ dɨŋɨ' nɨwɨkwɨ'rorɨ'na' none seare'wapɨyiŋwa'pɨ xai'wɨ' ɨ'a' nɨxɨra uro dɨŋɨ' niɨ'a' seainɨrɨ enɨ'a na'nɨ re nɨyaiwirɨ nɨjɨ'a' imo'nɨŋɨnɨ, “Nionɨ agwɨ ri'na' mɨpe' sɨnɨ nɨŋwearɨ seyɨ'ne' arɨra' seaimɨ na'nɨ emɨ'a'rɨnɨ.” nɨyaiwirɨ nɨjɨ'a' imo'nɨŋɨnɨ.
50001026	Nionɨ a'mɨ seyɨ'ne' tɨ'a'mɨnɨ bɨmɨ'a'pimɨ da'nɨ seyɨ'ne' Kiraisɨ Jisaso tɨ'nɨ ika'rɨnɨŋagɨ'a na'nɨ yayɨ' sea'yɨmɨ da'nɨ epɨ'rɨ'a na'nɨ “Nionɨ sɨnɨ mɨpe' nɨŋwearɨ'na' a'mɨ bɨ arɨra' seaimɨ'a na'nɨ imo'nɨŋɨnɨ.” nimo'narɨnɨ.
50001027	Pi' pi' nɨnimo'nɨrɨ'na'yɨ', u'rapi' me' a'ma' xwɨyɨ'a' Kiraiso na'nɨ yayɨ' neainarɨŋɨ'pɨ dɨŋɨ' wɨkwɨ'roarɨgɨ'a'yɨ' epaxɨ'pɨnɨ xɨ'dɨ'ɨ'rɨxɨnɨ. Nionɨ a'mɨ nɨbɨrɨ sɨŋwɨ' nɨseanɨrɨ'na'ranɨ, a'mɨ mɨbɨ' seyɨ'ne' yarɨgɨ'a'pɨ na'nɨ sa arɨ'a'nɨ nɨwirɨ'na'ranɨ, re rarɨŋagɨ'a arɨ'a' wimɨ'a na'nɨ, “Axɨ'yɨ'nɨŋɨ' nimo'nɨro xwɨyɨ'a' yayɨ' neainarɨŋɨ'pɨ xai'wɨ' ɨ'a' xɨrarɨŋoɨ.” rarɨŋagɨ'a arɨ'a' wirɨ “A'ma' apɨ pɨ'rɨpɨ'rɨ' yanɨro yarɨgɨ'a'yo wa'kwianɨro na'nɨ pi'ra'nɨŋɨ' nɨkumɨxɨnɨro dɨŋɨ' na' bɨnɨ ɨ'a' nɨxɨrɨro yarɨŋoɨ.” rarɨŋagɨ'a arɨ'a' wirɨ emɨ'a na'nɨ “Pi'ra'nɨŋɨ' dɨŋɨ' wɨkwɨ'roarɨgɨ'a'yɨ' epaxɨ'pɨnɨ xɨ'dɨ'ɨ'rɨxɨnɨ.” seararɨŋɨnɨ.
50001028	“A'ma' pɨ'rɨ' urakianɨrɨ yarɨgɨ'a'yo Piripai ŋwea'yɨ' wa'yɨ' mɨwi' yarɨŋoɨ.” rarɨŋagɨ'a arɨ'a' wi'ɨmɨgɨnɨ. Ayɨ' seyɨ'ne' wa'yɨ' mɨyarɨŋagɨ'a sɨŋwɨ' nɨseanɨro'na'yɨ', “Nene anɨ'nanɨ'wa' na'nɨ imo'nɨŋwae'ne eŋagɨ na'nɨ rɨ'a neai'wapɨyarɨŋoɨ?” yaiwinɨpɨ'rɨ na'nɨ seyɨ'ne' sɨwa'nɨŋɨ' winarɨŋoɨ. E nero'na' sewanɨŋɨ'yɨ'ne' enɨ “Gorɨxo yea'yɨ' neayimɨxemeanɨ'a'pimɨ da'nɨ ayo mu'roanɨ'wa'rɨ'anɨ?” yaiwinɨpɨ'rɨ na'nɨ sɨwa'nɨŋɨ' inarɨŋoɨ.
50001029	Gorɨxo Kiraisomɨ dɨŋɨ' owɨkwɨ'ro'poyɨnɨrɨ sɨŋwɨ' seanɨŋɨ'manɨ. Omɨ nuxɨ'dɨrɨ'na' rɨ'nɨŋɨ' bɨ enɨ wi'mea'wɨnɨgɨnɨrɨ sɨŋwɨ' seanɨŋɨ' eŋagɨ na'nɨ a'ma' wi' pɨ'rɨ' searakianɨro yarɨ'na' xwɨyɨ'a' yayɨ' neainarɨŋɨ'pɨ xai'wɨ' ɨ'a' xɨrɨ'ɨ'rɨxɨnɨ.
50001030	Eŋi'na' nionɨ seyɨ'ne' tɨ'ŋɨ'mɨnɨ wa'ɨ' emearɨ'na' a'ma' wi' nɨpɨkwɨnɨ mɨnika'rɨpa yarɨ'na' sɨŋwɨ' nanɨgɨ'a'pɨ tɨ'nɨ agwɨ ri'na' enɨ “Poromɨ a'mɨ sɨpi' wika'rarɨŋoɨ.” rarɨŋagɨ'a seyɨ'ne' arɨ'a' e wiarɨgɨ'a'pɨ tɨ'nɨ axɨ'pɨ seyɨ'ne' enɨ seai'meaarɨŋagɨ na'nɨ seararɨŋɨnɨ.
50002001	Kiraiso seaiiŋɨ'pimɨ da'nɨ dɨŋɨ' wɨ'a' bɨ mɨseao'nɨpaxɨ'ranɨ? O wa' seawianɨŋɨ'pimɨ da'nɨ mɨŋɨ' ikɨŋwɨ' mɨseamɨrɨpaxɨ'ranɨ? Seyɨ'ne' kwi'yɨ' Gorɨxoya'pɨ tɨ'nɨ mɨkumɨxɨnɨpa reŋoɨ? Segɨ' imo'nɨgɨ'a'yɨ' tɨ'nɨ dɨŋɨ' sɨpi' inɨro wa' wianenɨro minɨpaxɨ'ranɨ?
50002002	Apɨ nɨpɨnɨ nepa imo'nɨŋagɨ na'nɨ “Poro dɨŋɨ' niɨ'a' onɨmia'pɨ mɨwinɨ' aya' wi' owinɨnɨ.” nɨseaimo'nɨrɨ'na' rɨpɨ e'ɨ'rɨxɨnɨ. Dɨŋɨ' na' bɨnɨ axɨ'pɨnɨ ɨ'a' nɨxɨrɨrɨ e'ɨ'rɨxɨnɨ. Dɨŋɨ' sɨpi' inarɨgɨ'a' axɨ'pɨnɨ ɨ'a' nɨxɨra u'ɨ'rɨxɨnɨ. Axɨ'yɨ'nɨŋɨ' imo'nɨ'ɨ'rɨxɨnɨ. Apɨ oyaneyɨnɨro'na' dɨŋɨ' na' bɨnɨ tɨ'nɨnɨ nɨmoro rɨnɨ'ɨ'rɨxɨnɨ.
50002003	Seyɨ'ne' sɨpɨ'i' nimo'nɨma'na' mepa ero wa'rɨxayɨ'ne' nimo'nɨma'na' mepa ero e'ɨ'rɨxɨnɨ. Woxɨnɨ woxɨnɨ re yaiwinɨ'ɨrɨxɨnɨ, “Nionɨ sɨyikwɨ'pɨ'nɨŋɨ' imo'nɨŋa'na' gɨ' wi' sea'yɨ e rɨnimo'nɨŋoɨ?” yaiwinɨ'ɨrɨxɨnɨ.
50002004	Seyɨ'ne' re mɨyaiwi', “Nionɨ gɨ' dɨŋɨ' e nimo'narɨŋɨ'pɨnɨ nɨxɨ'dɨrane'na' ayɨ' apa'nɨrɨnɨ.” mɨyaiwi' a'ma' wi' wimo'narɨŋɨ'pɨ enɨ “Ananɨ oyaneyɨ.” yaiwi'ɨ'rɨxɨnɨ.
50002005	Seyɨ'ne' Kiraisɨ Jisaso yapɨ pa'ki'nɨ' nimo'nɨro o xwɨ'a' tɨ'yo na'nɨ nɨbɨrɨ'na' dɨŋɨ' moŋɨ'pa seyɨ'ne' enɨ axɨ'pɨ mo'ɨ'rɨxɨnɨ.
50002006	O Gorɨxo imo'nɨŋɨ'pa aga nepa nimo'nɨrɨ aiwɨ wi' re mɨyaiwiŋɨnigɨnɨ, “Gorɨxo tɨ'nɨ xɨxenɨ imo'nɨŋa'pɨ wi' mɨwa'ramopaxɨ' imo'nɨŋɨnɨ.” mɨyaiwi' nerɨ
50002007	e imo'nɨŋɨ'pɨ pɨ'nɨ nɨwia'rɨmɨ aga a'ma' wo'nɨŋɨ' nimo'nɨrɨ'na' omɨŋɨ' wiinɨ'a na'nɨ Gorɨxoya' xɨna'i' wi'nɨŋɨ' imo'nɨŋɨnigɨnɨ.
50002008	A'ma' imo'nɨŋɨ'pa nimo'nɨma'na' xewanɨŋo sɨyikwɨ'pɨ'nɨŋɨ' nimo'nɨrɨ Gorɨxo urɨ'ɨ'pɨ arɨ'a' nɨwirɨ xɨxenɨ xɨ'dɨŋɨnigɨnɨ. Ayɨ' nɨpenɨ'a na'nɨnɨ marɨ'a'ɨ, yoxa'ɨ'pa'mɨ yekwɨroa'ra'na' penɨ'a na'nɨ ai' Gorɨxo urɨ'ɨ'pɨ arɨ'a' nɨwirɨ xɨxenɨ xɨ'dɨŋɨnigɨnɨ.
50002009	Jisaso e e'ɨ' eŋagɨ na'nɨ Gorɨxo sea'yɨ e numɨ'eyoarɨ yoɨ' wi'yo nɨyonɨ sea'yɨ e mu'ro'nɨŋɨ'pɨ wɨ'rɨŋɨnigɨnɨ.
50002010	Ayɨ' rɨpɨ na'nɨ e eŋɨnigɨnɨ. Aŋɨ'namɨ ŋwea'yɨ'ranɨ, xwɨ'a'yo ŋwea'yɨ'ranɨ, xwɨ'a'ri'mɨ i'nɨmɨ ŋwea'yɨ'ranɨ, nɨ'nɨ yoɨ' Jisasoya' arɨ'a' nɨwiro'na' xo'mɨŋɨ' nɨyɨkwiro yayɨ' umero
50002011	woa'kɨ'kɨ' nɨwiro'na' “Nɨyonɨ na'nɨ A'mɨna'o, ayɨ' Jisasɨ Kiraisorɨnɨ.” rɨro epɨ'rɨ'a na'nɨ Gorɨxo omɨ numɨ'eyoarɨ yoɨ' sea'yɨ e imo'nɨŋɨ'pɨ wɨ'rɨŋɨnigɨnɨ. Kiraisomɨ a'ma' sea'yɨ e ume'ɨ'a'pimɨ da'nɨ a'po Gorɨxomɨ enɨ sea'yɨ e umepɨ'rɨ'a'rɨnɨ.
50002012	Gɨ' dɨŋɨ' sɨxɨ' seayiŋa'yɨ'ne', Jisaso “Gɨ' dɨŋɨ' tɨ'nɨ bɨ oemɨnɨ.” mɨyaiwi' Gorɨxo urɨ'ɨ'pɨ arɨ'a' nɨwirɨ xɨxenɨ nɨxɨ'dɨrɨ'na' sɨŋwepɨgɨ' neaiŋɨ' eŋagɨ na'nɨ seyɨ'ne' xa'mɨ Gorɨxo rɨŋɨ'pɨ arɨ'a' yɨ'mɨgɨ' nɨwiro xɨxenɨ yagɨ'a'pa nionɨ seyɨ'ne' tɨ'nɨ ŋweaŋa'na'nɨ marɨ'a'ɨ, agwɨ ri'na' nionɨ tɨ'nɨ mɨŋwea' segɨ'pɨ nɨŋwearɨ'na' ai' axɨ'pɨ e arɨ'a' yɨ'mɨgɨ' nɨwiro pi'ra'nɨŋɨ' xɨdɨ'ɨ'rɨxɨnɨ. Xɨxenɨ pi'ra'nɨŋɨ' nɨxɨ'dɨro'na' omɨ wa'yɨ' wiro o'ɨ' wiro nero naŋɨ' e e'ɨ'rɨxɨnɨrɨ yea'yɨ' seayimɨxemeaŋɨ'yɨ'ne' xɨxenɨ axɨ'pɨ e'ɨ'rɨxɨnɨ.
50002013	Xɨ'o wimo'narɨŋɨ'pɨ “E oyaneyɨ.” seaimo'nɨro xɨxenɨ e ero epɨ'rɨ na'nɨ sɨ'kɨ'kɨ' seaomɨxarɨŋo, ayɨ' xɨ'o eŋagɨ na'nɨ rarɨŋɨnɨ.
50002014	Pi' pi' seyɨ'ne' yarɨgɨ'a'pɨ nerɨ'na' anɨŋu'mɨ' ikaxɨ' mɨrɨpa ero xwɨyɨ'a' xɨmɨxɨmɨ' ninɨrɨ mɨrɨpa ero e'ɨ'rɨxɨnɨ.
50002015	Segɨ' yarɨgɨ'a'pimɨ da'nɨ a'ma' wi' xwɨyɨ'a' seaxekwɨ'mopaxɨ' mimo'nɨpa ero sɨyikwɨ' mi'nɨgɨ'a'yɨ'ne' imo'nɨro oe'poyɨnɨrɨ “Anɨŋu'mɨ' ikaxɨ' mɨrɨpa ero xwɨyɨ'a' xɨmɨxɨmɨ' ninɨrɨ mɨrɨpa ero e'ɨ'rɨxɨnɨ.” seararɨŋɨnɨ. Niai'wɨ' Gorɨxoya'nɨŋɨ' imo'nɨgɨ'a'yɨ'ne' sɨnɨ xwɨ'a' tɨ'yo nɨŋwearo'na' a'ma' xarɨxarɨ' ero uyɨ'niɨ' ero yarɨgɨ'a'yɨ' tɨ'nɨ nɨŋwearo ai' xwɨyɨ'a' mɨseaxekwɨ'mopaxɨ'yɨ'ne' oimo'nɨ'poyɨnɨrɨ e seararɨŋɨnɨ. Seyɨ'ne' a'ma' sɨpi' ayɨ' tɨ'nɨ nɨŋwearo xwɨyɨ'a' dɨŋɨ' nɨyɨmɨŋɨ' imo'nɨŋɨ'pɨ meapɨ'rɨ'a na'nɨ rɨnɨŋɨ'pɨ nurɨro'na' wɨ'a'nɨŋɨ' wo'mɨxarɨŋoɨ. Seyɨ'ne' anɨŋɨ' e ne'ra nuro'na'yɨ', sɨ'a' Kiraiso weapɨnɨ'a'yimɨ nionɨ dɨŋɨ' re seaiaiwimɨ'a'rɨnɨ, “Nionɨ nɨyunɨma'na' anɨŋɨ' minɨ' wi'wapɨyiŋa'pɨ surɨ'ma' mimo'nɨ' rɨxa xɨxenɨ ri' ripɨmo'nɨgoɨ?” nɨseaiaiwirɨ mɨxɨ' seameakɨ'nɨmɨ'a'rɨnɨ.
50002016	Segɨ' yarɨgɨ'a'pimɨ da'nɨ a'ma' wi' xwɨyɨ'a' seaxekwɨ'mopaxɨ' mimo'nɨpa ero sɨyikwɨ' mi'nɨgɨ'a'yɨ'ne' imo'nɨro oe'poyɨnɨrɨ “Anɨŋu'mɨ' ikaxɨ' mɨrɨpa ero xwɨyɨ'a' xɨmɨxɨmɨ' ninɨrɨ mɨrɨpa ero e'ɨ'rɨxɨnɨ.” seararɨŋɨnɨ. Niai'wɨ' Gorɨxoya'nɨŋɨ' imo'nɨgɨ'a'yɨ'ne' sɨnɨ xwɨ'a' tɨ'yo nɨŋwearo'na' a'ma' xarɨxarɨ' ero uyɨ'niɨ' ero yarɨgɨ'a'yɨ' tɨ'nɨ nɨŋwearo ai' xwɨyɨ'a' mɨseaxekwɨ'mopaxɨ'yɨ'ne' oimo'nɨ'poyɨnɨrɨ e seararɨŋɨnɨ. Seyɨ'ne' a'ma' sɨpi' ayɨ' tɨ'nɨ nɨŋwearo xwɨyɨ'a' dɨŋɨ' nɨyɨmɨŋɨ' imo'nɨŋɨ'pɨ meapɨ'rɨ'a na'nɨ rɨnɨŋɨ'pɨ nurɨro'na' wɨ'a'nɨŋɨ' wo'mɨxarɨŋoɨ. Seyɨ'ne' anɨŋɨ' e ne'ra nuro'na'yɨ', sɨ'a' Kiraiso weapɨnɨ'a'yimɨ nionɨ dɨŋɨ' re seaiaiwimɨ'a'rɨnɨ, “Nionɨ nɨyunɨma'na' anɨŋɨ' minɨ' wi'wapɨyiŋa'pɨ surɨ'ma' mimo'nɨ' rɨxa xɨxenɨ ri' ripɨmo'nɨgoɨ?” nɨseaiaiwirɨ mɨxɨ' seameakɨ'nɨmɨ'a'rɨnɨ.
50002017	Seyɨ'ne' Gorɨxomɨ dɨŋɨ' nɨwɨkwɨ'roro xɨ'darɨgɨ'a'pɨ, ayɨ' naŋwɨ' o na'nɨ rɨdɨyowa' yarɨgɨ'a'pɨ'nɨŋɨ' imo'nɨnɨ. Nionɨ seyɨ'ne' omɨ pi'ra'nɨŋɨ' oxɨ'dɨ'poyɨnɨrɨ nɨyunɨma'na' seai'wapɨyarɨ'na' a'ma' wi' nɨpɨki'a'na' ragɨ' nionɨya' pu'ɨ'pɨ, ayɨ' iniɨgɨ' wainɨ' rɨdɨyowa' seyɨ'ne' yarɨgɨ'a'pɨ rɨ'a' a'pia'wɨ' xwe' owenɨrɨ sea'yɨ e iwayɨmo'ɨ'a'pɨ'nɨŋɨ' imo'nɨnɨ'a'rɨnɨ. Nionɨ nɨnɨpɨki'a'na' ai' seyɨ'ne' Gorɨxomɨ pi'ra'nɨŋɨ' oxɨ'dɨ'poyɨnɨrɨ rɨxa seai'wapɨyiŋa'mɨ nɨpɨki'ɨ'a' eŋagɨ na'nɨ ananɨ nionɨ nɨgɨ' ni'mea'ɨ'pɨ na'nɨ yayɨ' erɨ seyɨ'ne' na'nɨ yayɨ' erɨ emɨ'a'rɨnɨ.
50002018	Seyɨ'ne' enɨ axɨ'pɨ nionɨ yayɨ' yarɨŋa'pa segɨ' seai'mea'ɨ'pɨ na'nɨ yayɨ' ero nionɨ ni'mea'ɨ'pɨ na'nɨ yayɨ' ero e'ɨ'rɨxɨnɨ.
50002019	“A'mɨna' Jisaso ‘Ananɨrɨnɨ.’ nɨwimo'nɨrɨ'na'yɨ', nionɨ sɨ'a' a'rɨ'nɨ' wi' nɨpwe'ma'na' eŋa'na' Timotio seyɨ'ne' tɨ'ŋɨ' e yaxwɨ' ne'napɨrɨ seyɨ'ne' imo'nɨgɨ'a'pɨ na'nɨ a'waŋɨ' nɨra'na' dɨŋɨ' wɨ'a' no'nɨnɨ'a na'nɨ urowa'rɨ'ɨmɨgɨnɨ.” nimo'narɨnɨ.
50002020	A'ma' nionɨ tɨ'nɨ re ŋweagɨ'a'yɨ' wo seyɨ'ne' na'nɨ dɨŋɨ' nɨmorɨ'na' Timotio moarɨŋɨ'pa mɨmoarɨŋɨ' eŋagɨ na'nɨ “Omɨ urowa'rɨ'ɨmɨgɨnɨ.” seararɨŋɨnɨ. O nepa seyɨ'ne' na'nɨ “Arɨge rɨ'a imo'nɨŋoɨ?” nɨyaiwirɨ mima'yo tɨnɨŋorɨnɨ. A'ma' re ŋweagɨ'a'yɨ' wi' axɨ'pɨ mimo'nɨŋoɨ.
50002021	Ayɨ' Kiraisɨ Jisaso apɨ na'nɨ dɨŋɨ' omo'poyɨnɨrɨ wimo'narɨŋɨ'pɨ na'nɨ dɨŋɨ' mamo' wigɨ' wimo'narɨŋɨ'pɨ na'nɨnɨ moarɨgɨ'a' eŋagɨ na'nɨ omɨ seyɨ'ne' tɨ'ŋɨ' e na'nɨ urowa'rɨ'ɨmɨgɨnɨ.
50002022	O mɨmɨwia'ro' Kiraisomɨ pi'ra'nɨŋɨ' xɨ'darɨŋo eŋagɨ na'nɨ seyɨ'ne' nɨjɨ'a'rɨnɨ. Xa'mɨ nionɨ xwɨyɨ'a'pɨ wa'ɨ' urɨmearɨ'na' niai'wɨ' xanomɨ saŋɨ' ura'parɨŋɨ'pa nerɨ saŋɨ' nɨra'pɨŋorɨnɨ.
50002023	Ayɨna'nɨ “Amɨpi' nionɨ nipɨ'rɨ'a'pɨ na'nɨ rɨxa anɨŋɨ'nɨ nɨjɨ'a' nimo'na'rɨma'na' urowa'rɨ'ɨmɨgɨnɨ.” nimo'narɨnɨ.
50002024	E nerɨ ai' nionɨ dɨŋɨ' re nɨyaiwirɨ ipɨmo'nɨŋɨnɨ, “Timotionɨ marɨ'a'ɨ, niɨwanɨŋonɨ enɨ A'mɨna'oya' dɨŋɨ'yo da'nɨ sɨnɨ me' seyɨ'ne' tɨ'a'mɨnɨ bɨmɨ'a'rɨnɨ.” nɨyaiwirɨ ipɨmo'nɨŋɨnɨ.
50002025	E nerɨ ai' nionɨ dɨŋɨ' re yaiwia'rɨ'ɨnɨ, “Epapɨrodaitaso —O gɨ' nɨrɨxɨ'mea'o'nɨŋɨ' imo'nɨŋɨ' worɨnɨ. Jisaso na'nɨ wa'ɨ' urarɨŋwa'pɨ na'nɨ gwɨ' mo'nɨŋwa'yɨ' worɨnɨ. Xwɨrɨxɨ' nɨmearɨgɨ'a' rɨpɨ na'nɨ enɨ gwɨ' nɨmo'nɨŋɨ'yɨ' worɨnɨ. Seyɨ'ne' nionɨ tɨ'ŋɨ' e na'nɨ urowa're'napa'na' saŋɨ' nɨro'naroŋɨ'yɨ' worɨnɨ. ‘O nionɨ tɨ'nɨ re sɨnɨ a'mɨ bɨ tɨ'nɨ oŋweanɨ.’ nɨyaiwirɨ'na' naŋɨ'manɨ. A'mɨ seyɨ'ne' tɨ'ŋɨ' e na'nɨ ourowa're'napɨmɨnɨ.” yaiwia'rɨ'ɨnɨ.
50002026	O seyɨ'ne' na'nɨ i'kɨ'nɨŋɨ' sɨpi' wirɨ seyɨ'ne' xwɨyɨ'a' “O Romɨyo nɨre'mo'ma'na' sɨmɨxɨ' wenɨ.” rɨnarɨgɨ'a'pɨ arɨ'a' wi'ɨ'a' eŋagɨ na'nɨ dɨŋɨ' rɨ'a' uxerɨ yarɨŋagɨ na'nɨ seyɨ'ne' tɨ'ŋɨ'mɨnɨ ourowa're'napɨmɨ'ɨnɨ.
50002027	Xa'mɨ o nepa sɨmɨxɨ' xwe' nerɨ rɨxa nɨpe'mɨnɨrɨ e'ɨ' aiwɨ Gorɨxo wa' wianɨ'ɨ'pimɨ da'nɨ a'mɨ naŋɨ' eŋɨnigɨnɨ. Omɨnɨ wa' mɨwianɨ' nionɨ enɨ wa' nɨwianɨŋɨnigɨnɨ. Ayɨ' rɨpɨ na'nɨ seararɨŋɨnɨ. Epapɨrodaitaso nɨperɨ'na'yɨ', Poro dɨŋɨ' sɨpi' aya' wi' winɨgɨnɨrɨ wa' nɨwianɨrɨ naŋɨ' imɨxɨŋɨ' eŋagɨ na'nɨ “Nionɨ enɨ wa' nɨwianɨŋɨnigɨnɨ.” seararɨŋɨnɨ.
50002028	Ayɨna'nɨ seyɨ'ne' omɨ sɨŋwɨ' nɨwɨnɨro'na' dɨŋɨ' niɨ'a' seainɨrɨ nionɨ “Piripai ŋwea'yɨ' sɨnɨ Epapɨrodaitaso na'nɨ ‘Sɨmɨxɨ' xwe' yarɨnɨ.’ rɨ'a yaiwiarɨŋoɨ?” nɨyaiwirɨ ududɨ' ninarɨŋɨ'pɨ enɨ pɨ'nɨ wia'rɨrɨ oninɨrɨ aga aya' wi' “Seyɨ'ne' tɨ'a'mɨnɨ ourowa'rɨmɨnɨ.” nimo'narɨnɨ.
50002029	Ayɨna'nɨ o a'mɨ seai'mea'a'na' “Negɨ' A'mɨna'o tɨ'nɨ ika'rɨnɨŋwa'yɨ' worɨ'anɨ?” nɨyaiwiro yayɨ' tɨ'nɨ numi'mɨnɨro yayɨ' umero a'ma' o'nɨŋɨ' imo'nɨgɨ'a'yɨ' na'nɨ “Sea'yɨ e imo'nɨgɨ'a'yɨ'rɨ'anɨ?” yaiwiro e'ɨ'rɨxɨnɨ.
50002030	O “Kiraiso wimo'narɨŋɨ'pɨ owiimɨnɨ.” nɨyaiwirɨ nerɨ'na' rɨxa nɨpe'mɨnɨrɨ eŋɨ' eŋagɨ na'nɨ seararɨŋɨnɨ. O seyɨ'ne' aŋwɨ e meŋagɨ na'nɨ arɨra' mɨnipaxɨ' imo'nɨŋɨ'pɨ xewanɨŋo Poromɨ owimɨnɨrɨ nɨnirɨ'na' yoɨ' mayɨ' nimo'nɨrɨ rɨxa nɨpe'mɨnɨrɨ eŋɨ' eŋagɨ na'nɨ seararɨŋɨnɨ.
50003001	Gɨ' nɨrɨxɨ'mea'yɨ'ne', xwɨyɨ'a' yoparɨ' bɨ rɨpɨ osearɨmɨnɨ. “A'mɨna'o tɨ'nɨ ika'rɨnɨŋwae'nerɨ'anɨ?” nɨyaiwinɨro dɨŋɨ' niɨ'a' seainɨ'wɨnɨgɨnɨ. Xa'mɨ rɨ'wamɨŋɨ' nearɨ seaiapowa'rie'napɨŋa'pɨ a'mɨ axɨ'pɨ nearɨ'na' animɨmɨ' mɨniarɨŋagɨ eaarɨŋɨnɨ. Nionɨ e nerɨ'na' a'ma' wi' yapɨ' seai'wapɨyipɨ'rɨxɨnɨrɨ sɨŋwɨ' rɨrɨmɨxɨ' seaimɨ' eŋagɨ na'nɨ rarɨŋɨnɨ.
50003002	A'ma' sɨ'wi' uyɨ'niɨ' yarɨŋɨ'yɨ' yapɨ imo'nɨgɨ'a'yɨ' —Ayɨ' sɨpi' imo'nɨŋɨ'pɨ yarɨgɨ'a'yɨ'rɨnɨ. Dɨŋɨ' xeŋwɨ' re moarɨgɨ'a'yɨ'rɨnɨ, “Iyɨ' sɨ'mɨ' sɨ'o' wa'kwi'nɨgɨ'a'pimɨ da'nɨ Gorɨxoya' sɨŋwɨ'yo da'nɨ a'ma' we' ro'nɨŋɨ' imo'narɨgɨ'a'rɨnɨ.” Xeŋwɨ' e nɨyaiwiro sɨ'o' ro'nɨgɨ'a'yɨ'rɨnɨ. A'ma' ayɨ' seyɨ'ne' yapɨ' seai'wapɨyipɨ'rɨxɨnɨrɨ sɨŋwɨ' tɨ'nɨ e'ɨ'rɨxɨnɨ.
50003003	Ayɨ' rɨpɨ na'nɨ seararɨŋɨnɨ. Nene Gorɨxo kwi'yɨ' neaiapɨŋɨ'pimɨ da'nɨ omɨ yayɨ' umerane Kiraisɨ Jisaso neaiiŋɨ'pɨ na'nɨ sea'yɨ e umerane yarɨŋwae'nerɨnɨ. Negɨ' imo'nɨŋwa'pimɨranɨ, newanɨŋene yarɨŋwa'pimɨranɨ, dɨŋɨ' nɨwɨkwɨ'rorane dɨŋɨ' re mɨyaiwiarɨŋwae'nerɨnɨ, “Apiau'mɨ da'nɨ ananɨ Gorɨxoya' sɨŋwɨ'yo da'nɨ we' ro'nɨpaxɨ' imo'nɨŋwɨnɨ.” nɨyaiwirane dɨŋɨ' sɨ'ŋa' neaea'narɨŋɨ'manɨ. Sɨ'o' wa'kwi'nɨŋwae'neranɨ, mɨwa'kwi'nɨŋwae'neranɨ, Gorɨxoya' sɨŋwɨ'yo da'nɨ nepa sɨ'o' wa'kwi'nɨŋɨ' imo'nɨgɨ'a'yɨ', ayɨ' nene Kiraisomɨ dɨŋɨ' nɨwɨkwɨ'rorɨŋɨ'pimɨ da'nɨ e imo'nɨŋwɨnɨ.
50003004	Nionɨ gɨ' imo'nɨŋa'pɨranɨ, niɨwanɨŋonɨ yaga'pɨranɨ, apiau' na'nɨ dɨŋɨ' nɨmorɨ'na' “Apa'nɨrɨ'anɨ?” nɨyaiwirɨ dɨŋɨ' sɨ'ŋa' nea'nɨpaxɨ' aiwɨ apiau'mɨ da'nɨ we' ro'nɨŋɨ' imo'nɨpaxɨ' meŋagɨ na'nɨ dɨŋɨ' wi' e nɨyaiwirɨ dɨŋɨ' sɨ'ŋa' nea'narɨŋɨ'manɨ. A'ma' wi' “Newanɨŋene apa'nɨ imo'nɨŋwɨnɨ.” nɨyaiwiro dɨŋɨ' sɨ'ŋa' wea'narɨŋagɨ ai' nionɨ aŋɨpaxɨ' imo'nɨŋɨnɨ.
50003005	Ayɨ' rɨpɨ na'nɨ seararɨŋɨnɨ. Sɨ'a' ino'ki' nɨxɨrɨŋe da'nɨ sɨ'a' we' wɨ'u'mɨ da'ŋɨ' wau' wo o'ra'na' iyɨ' sɨ'mɨ' sɨ'o' nɨwa'kwigɨ'onɨrɨnɨ. Isɨrerɨyɨ' wonɨrɨnɨ. Sɨyikɨ' Bejɨmanoya'pimɨ da'ŋonɨrɨnɨ. Gɨ' niea'rɨ'awe' Xibɨruyɨ' wonɨrɨnɨ. Ŋwɨ' ikaxɨ' ea'nɨŋɨ'pimɨ nionɨ Parisi imo'nɨŋa' wonɨ eŋagɨ na'nɨ xɨxenɨ xɨ'darɨŋa' wonɨrɨnɨ.
50003006	Gɨ' niea'rɨ'awe' e'rowia'pɨ'nɨgɨ'a'pɨ xɨxenɨ oxɨ'dɨmɨnɨrɨ e'a'yɨ' sɨ'mɨ' nɨxeadɨ'pe'nɨrɨ nerɨ'na' Jisasoya' sɨyikɨ' imo'nɨgɨ'a'yo xeanɨŋɨ' wika'rɨmeaga'onɨrɨnɨ. A'ma' ŋwɨ' ikaxɨ' ea'nɨŋɨ'pimɨ nɨxɨ'dɨrɨŋɨ'pimɨ da'nɨ we' ro'nɨŋɨ' yarɨgɨ'a'pa nionɨ enɨ e xɨxenɨ yarɨŋa' eŋagɨ na'nɨ a'ma' ayairɨrɨ' wi' nipaxɨ' mimo'nɨŋa'onɨrɨnɨ.
50003007	E nerɨ aiwɨ Kiraisomɨnɨ anɨŋɨ' dɨŋɨ' wɨkwɨ'ro'mɨ'a na'nɨ xa'mɨ pi' pi' dɨŋɨ' sɨ'ŋa' nɨnea'ga wagɨ'pɨ agwɨ ri'na' rɨxa paimɨmɨ' wiarɨŋa'rɨnɨ.
50003008	Apɨnɨ marɨ'a'ɨ, gɨ' A'mɨna' Kiraisɨ Jisaso na'nɨ nɨjɨ'a' xɨxenɨ nimo'nɨrɨ'na' imo'nɨŋa'pɨ, ayɨ' nionɨ Judayɨ' wo nimo'nɨrɨŋɨ'pimɨ da'nɨ imo'naga'pɨranɨ, niɨwanɨŋonɨ yaga'pɨranɨ, nɨmu'ro'nɨrɨ sea'yɨ e imo'nɨŋagɨ na'nɨ “Xa'mɨ yaga'pɨ rɨxa sɨpi' imo'nɨnɨ.” yaiwiŋɨnɨ. Ai, o niiŋɨ'pɨ na'nɨ dɨŋɨ' nɨmorɨ'na' “Xa'mɨ dɨŋɨ' sɨ'ŋa' nea'nagɨ'pɨ, ayɨ' sikɨ'pia'nɨŋɨ' imo'nɨŋɨ'pɨrɨ'anɨ?” yaiwiŋɨnɨ. Anɨŋɨ' Kiraiso tɨ'nɨ kumɨxɨnɨrai o tɨ'nɨ nawi'nɨ ika'rɨnɨrɨ emɨ'a na'nɨ e yaiwiŋɨnɨ. “We' ro'nɨŋɨ' xewanɨŋonɨ ŋwɨ' ikaxɨ' ea'nɨŋɨ'pɨ xɨ'darɨŋa'pimɨ da'nɨ imo'nɨpaxɨ' eŋɨ'pɨ oimo'nɨmɨnɨ.” mɨnimo'nɨ' we' ro'nɨŋɨ' Kiraisomɨ dɨŋɨ' wɨkwɨ'ro'a'na' imo'nɨpaxɨ' eŋɨ'pɨ —Apɨ Gorɨxo a'ma' xewaxomɨ dɨŋɨ' wɨkwɨ'roarɨŋagɨ'a nɨwɨnɨrɨ'na' “We' ro'nɨgɨ'a'yɨ'rɨnɨ.” ra'rarɨŋɨ'pɨrɨnɨ. “Apɨnɨ oimo'nɨmɨnɨ.” nimo'narɨŋagɨ na'nɨ “Xa'mɨ dɨŋɨ' sɨ'ŋa' nea'nagɨ'pɨ, ayɨ' sikɨ'pia'nɨŋɨ' rimo'nɨnɨ?” yaiwiŋɨnɨ.
50003009	Apɨnɨ marɨ'a'ɨ, gɨ' A'mɨna' Kiraisɨ Jisaso na'nɨ nɨjɨ'a' xɨxenɨ nimo'nɨrɨ'na' imo'nɨŋa'pɨ, ayɨ' nionɨ Judayɨ' wo nimo'nɨrɨŋɨ'pimɨ da'nɨ imo'naga'pɨranɨ, niɨwanɨŋonɨ yaga'pɨranɨ, nɨmu'ro'nɨrɨ sea'yɨ e imo'nɨŋagɨ na'nɨ “Xa'mɨ yaga'pɨ rɨxa sɨpi' imo'nɨnɨ.” yaiwiŋɨnɨ. Ai, o niiŋɨ'pɨ na'nɨ dɨŋɨ' nɨmorɨ'na' “Xa'mɨ dɨŋɨ' sɨ'ŋa' nea'nagɨ'pɨ, ayɨ' sikɨ'pia'nɨŋɨ' imo'nɨŋɨ'pɨrɨ'anɨ?” yaiwiŋɨnɨ. Anɨŋɨ' Kiraiso tɨ'nɨ kumɨxɨnɨrai o tɨ'nɨ nawi'nɨ ika'rɨnɨrɨ emɨ'a na'nɨ e yaiwiŋɨnɨ. “We' ro'nɨŋɨ' xewanɨŋonɨ ŋwɨ' ikaxɨ' ea'nɨŋɨ'pɨ xɨ'darɨŋa'pimɨ da'nɨ imo'nɨpaxɨ' eŋɨ'pɨ oimo'nɨmɨnɨ.” mɨnimo'nɨ' we' ro'nɨŋɨ' Kiraisomɨ dɨŋɨ' wɨkwɨ'ro'a'na' imo'nɨpaxɨ' eŋɨ'pɨ —Apɨ Gorɨxo a'ma' xewaxomɨ dɨŋɨ' wɨkwɨ'roarɨŋagɨ'a nɨwɨnɨrɨ'na' “We' ro'nɨgɨ'a'yɨ'rɨnɨ.” ra'rarɨŋɨ'pɨrɨnɨ. “Apɨnɨ oimo'nɨmɨnɨ.” nimo'narɨŋagɨ na'nɨ “Xa'mɨ dɨŋɨ' sɨ'ŋa' nea'nagɨ'pɨ, ayɨ' sikɨ'pia'nɨŋɨ' rimo'nɨnɨ?” yaiwiŋɨnɨ.
50003010	Eŋɨ' ea'nɨŋɨ' Kiraiso nɨperɨ a'mɨ wia'pɨ'nɨmeaŋɨ'pɨ nionɨ enɨ axɨ'pɨ ni'mearɨ rɨ'nɨŋɨ' o meaŋɨ'pɨ axɨ'pɨ mearɨ dɨŋɨ' o nɨyaiwirɨ peŋɨ'pɨ axɨ'pɨ yaiwirɨ emɨ'a na'nɨ o tɨ'nɨ erɨmea'nɨgwɨ'i'onɨ imo'nɨ'ɨmɨgɨnɨrɨ “Sɨyikwɨ'pia'nɨŋɨ' imo'nɨŋɨ'pia rɨ'a imo'naganigɨnɨ?” yaiwiŋɨnɨ.
50003011	Pegɨ'a'yɨ' nɨwia'pɨ'nɨmearɨ'na' nionɨ dɨŋɨ' nɨyɨmɨŋɨ' tɨ'ŋa'onɨ imo'nɨmɨ'a na'nɨ re nimo'narɨnɨ, “Kiraiso tɨ'nɨ erɨmea'nɨgwɨ'i'onɨ imo'nɨ'ɨmɨgɨnɨ.” nimo'narɨnɨ.
50003012	“Nionɨ Gorɨxo dɨŋɨ' ‘Poro e imo'nɨ'wɨnɨgɨnɨ.’ niaiwiŋɨ'pɨ tɨ'nɨ rɨxa xɨxenɨ imo'nɨŋɨnɨ.” mɨseararɨŋɨnɨ. “Rɨxa yo'ɨ' imo'nɨŋɨnɨ.” mɨseararɨŋɨnɨ. E mɨsearɨpa nerɨ ai' Kiraisɨ Jisaso Poro e imo'nɨ'wɨnɨgɨnɨrɨ ɨ'a' nɨyamɨxɨŋɨ'pɨ tɨ'nɨ xɨxenɨ imo'nɨ'ɨmɨgɨnɨrɨ sɨ'mɨ' nɨxeadɨ'pe'nɨrɨ ne'ra warɨŋɨnɨ.
50003013	Nɨrɨxɨ'mea'yɨ'ne', “Nionɨ apɨ tɨ'nɨ rɨxa xɨxenɨ imo'nɨŋɨnɨ.” mɨyaiwi' rɨpɨnɨ ɨ'a' nɨxɨrɨrɨ yarɨŋɨnɨ. Xa'mɨ imo'naga'pɨ na'nɨ arɨ'a' nikeamorɨ sɨnɨ mimo'nɨpa eŋɨ'pɨ na'nɨ dɨŋɨ' nɨmorɨ yarɨŋɨnɨ.
50003014	E nerɨ'na' a'ma' yamɨyamu'ro'nɨgɨ' ninɨro'na' ipɨmoa'rɨnɨŋɨ'pɨ omeaaneyɨnɨro i'kɨ'a' oraŋia'rɨnɨŋe na'nɨ irɨ'niɨ' warɨgɨ'a'pa nionɨ enɨ Gorɨxo nene na'nɨ ipɨmoa'rɨŋɨ'pɨ —Apɨ Kiraisɨ Jisaso neaiiŋɨ'pimɨ da'nɨ dɨŋɨ' nɨyɨmɨŋɨ' aŋɨ'namɨ da'nɨ imo'nanɨ'wa' na'nɨ Gorɨxo wa'ɨ' nearepea'rɨŋɨ'pɨrɨnɨ. Apɨ mea'ɨmɨgɨnɨrɨ axɨ'pɨ e'nɨŋɨ' nerɨ irɨ'niɨ' warɨŋɨnɨ.
50003015	Dɨŋɨ' yo'ɨ' imo'nɨŋwae'ne dɨŋɨ' xegɨ' bɨ mɨmo' nionɨ seararɨŋa'pɨnɨ mo'wanɨgɨnɨ. Seyɨ'ne' dɨŋɨ' nionɨ nɨmorɨ seararɨŋa'pɨ marɨ'a'ɨ, dɨŋɨ' xegɨ' bɨ ɨ'a' nɨxɨrɨro'na'yɨ', Gorɨxo apɨ na'nɨ enɨ wɨ'a' seao'ki'mɨxɨnɨ'a'rɨnɨ.
50003016	E nerɨ ai' dɨŋɨ' naŋɨ' nene rɨxa nɨmorane xɨrɨŋwa'pɨ xai'wɨ' wakɨrɨ'mɨxɨ'wanɨgɨnɨ.
50003017	Nɨrɨxɨ'mea'yɨ'ne', sɨŋwepɨgɨ' nionɨ eŋa'pimɨ niaxɨ'dɨ'poyɨ. Sɨŋwepɨgɨ' none yarɨŋwa'pa yarɨgɨ'a'yo enɨ sɨŋwɨ' mi' o'mɨxaxɨ'dɨ'poyɨ.
50003018	Ayɨ' rɨpɨ na'nɨ seararɨŋɨnɨ. A'ma' obaxɨ' wigɨ' dɨŋɨ'yo nɨxɨ'dɨro'na' yarɨgɨ'a'pimɨ da'nɨ re'nɨŋɨ' nɨrɨro sɨwa' neainarɨŋoɨ, “Xwɨyɨ'a' Kiraiso yoxa'ɨ'pa'mɨ yekwɨroa'ra'na' neaiiŋɨ'pɨ na'nɨ rɨnɨŋɨ'pɨ na'nɨ mɨneaimo'nɨ' o tɨ'nɨ xepɨxepa' ro'nɨŋwɨnɨ.” E'nɨŋɨ' nɨrɨro sɨwa' neainarɨŋoɨ. A'ma' e yarɨgɨ'a'yɨ' na'nɨ rɨxa a'mɨ a'mɨ searayiŋanigɨnɨ. Agwɨ enɨ sɨŋwɨrɨxɨ' tɨ'nɨ seararɨŋɨnɨ.
50003019	Ayɨ' rɨpɨ na'nɨrɨnɨ. A'ma' ayo Gorɨxo anɨ'nɨmɨxɨnɨ'a'rɨnɨ. Wigɨ' agwɨ' wiarɨŋɨ'pɨ na'nɨnɨ mɨŋɨ' inarɨgɨ'a'pɨ, ayɨ' ŋwɨ'a'nɨŋɨ' xɨrarɨgɨ'a'yɨ'rɨnɨ. Wigɨ' yarɨgɨ'a'pɨ aya' wimopaxɨ' imo'nɨŋagɨ aiwɨ weyɨ' menarɨgɨ'a'rɨnɨ. Amɨpi' xwɨ'a' tɨ'yo weŋɨ'pɨ na'nɨnɨ sɨ'mɨ' sɨ'mɨ' e nɨtɨnɨro yarɨgɨ'a'rɨnɨ.
50003020	A'ma' ayɨ' e yarɨŋagɨ'a ai' ayɨ' rɨpɨ na'nɨ “Sɨŋwepɨgɨ' nionɨ eŋa'pimɨ ikanɨŋɨ' niaxɨ'dɨ'poyɨ.” seararɨŋɨnɨ. Nene aŋɨ'namɨ ŋweanɨ'wae'nerɨnɨ. A'mɨna' Jisasɨ Kiraiso e da'nɨ nɨweapɨrɨ yea'yɨ' neayimɨxemea'wɨnɨgɨnɨrɨ wenɨŋɨ' nerɨ ŋweaŋwae'nerɨnɨ.
50003021	O nɨweapɨrɨ negɨ' wara' urɨ' epaxɨ' imo'nɨŋɨ' tɨyɨ' xɨ'oya'nɨŋɨ' oimo'nɨ'poyɨnɨrɨ neaimɨxa'na' awiaxɨ' oya' imo'nɨŋɨ'pa axɨ'pɨ e imo'nanɨ'wa'rɨnɨ. Ayɨ' xegɨ' eŋɨ' ea'nɨŋɨ' amɨpi' nɨ'nɨ i'nɨmɨ onurɨ'nɨ'poyɨnɨrɨ wimɨxɨpaxɨ' imo'nɨŋɨ'pɨ tɨ'nɨ negɨ' wara'pɨ oya'nɨŋɨ' neaimɨxɨyinɨ'a' eŋagɨ na'nɨ seararɨŋɨnɨ.
50004001	Ayɨna'nɨ dɨŋɨ' sɨxɨ' seayiŋa'yɨ'ne', sɨŋwɨ' seanɨmɨnɨrɨ na'nɨ i'kɨ'nɨŋɨ' sɨpi' niarɨŋɨ'yɨ'ne', Jisasomɨ pi'ra'nɨŋɨ' nɨxɨ'dɨrɨŋɨ'pimɨ da'nɨ dɨŋɨ' niɨ'a' nimɨxɨro Gorɨxo e e'wɨnɨgɨnɨrɨ nɨrɨ'pea'a'na' mɨmɨwia'ro' eŋa'pɨ na'nɨ sɨwa'nɨŋɨ' ninɨro yarɨgɨ'a'yɨ'ne'rɨnɨ. Seyɨ'ne' irɨwa' me' “A'mɨna'o tɨ'nɨ ika'rɨnɨŋwae'nerɨ'anɨ?” nɨyaiwinɨro xai'wɨ' dɨŋɨ' sɨxɨ' ni'nɨro ŋwea'ɨ'rɨxɨnɨ.
50004002	Yuodiai'xɨ tɨ'nɨ Sidiki'xɨ tɨ'nɨ eŋɨ' rɨre'mɨxɨ' bɨ oeaimɨnɨ. Ai'pagwi' A'mɨna'o tɨ'nɨ ika'rɨnɨgɨ'i'pagwi' eŋagɨ na'nɨ nawi'nɨ nimo'nɨri ŋwea'piyɨ.
50004003	Ai, xwɨyɨ'a'pɨ wa'ɨ' uranɨ'wi na'nɨ rɨ'kwi'nɨŋɨ' nimo'nɨrɨ gwɨ' nawi'nɨ mo'nɨgwɨ'i'oxɨnɨ, joxɨ apɨxɨ' i'pau' dɨŋɨ' na' bɨnɨ xɨrɨpɨsi na'nɨ wimɨxɨmɨnɨrɨ e'ɨrɨxɨnɨ. Nionɨ tɨ'nɨ xwɨyɨ'a' yayɨ' neainarɨŋɨ' imo'nɨŋɨ'pɨ wa'ɨ' urɨmeanɨ na'nɨ gwɨ' nɨmo'nɨgɨ'i'pau' eŋagɨ na'nɨ rarɨŋɨnɨ. I'pau' Kɨremedo tɨ'nɨ wɨ'a nionɨ tɨ'nɨ wa'ɨ' urarɨŋwa'owa tɨ'nɨ enɨ gwɨ' nɨmo'nɨri nawi'nɨ egɨ'i'pau' eŋagɨ na'nɨ rarɨŋɨnɨ. Ayɨ'ya' yoɨ' i'kwɨ' dɨŋɨ' nɨyɨmɨŋɨ' imo'nɨŋɨ'pɨ meapɨ'rɨ'a'namɨ ŋwɨra'rɨnɨnɨ.
50004004	Seyɨ'ne' i'ni'na' “A'mɨna'o tɨ'nɨ ika'rɨnɨŋwae'nerɨ'anɨ?” nɨyaiwinɨro yayɨ' e'ɨ'rɨxɨnɨ. A'mɨ axɨ'pɨ dirɨrɨ' bɨ oseaimɨnɨ. E nɨyaiwinɨro yayɨ' e'ɨ'rɨxɨnɨ.
50004005	A'ma' nɨ'nɨ “Ayɨ' sanɨgɨ'a'yɨ'rɨ'anɨ?” seaiaiwipɨ'rɨ na'nɨ awayinɨ nɨpeniɨ' nimo'nɨro e'ɨ'rɨxɨnɨ. A'mɨna'o weapɨnɨ'a na'nɨ rɨxa aŋwɨ e eŋagɨ na'nɨ seararɨŋɨnɨ.
50004006	Wi' ududɨ' mɨseainɨpanɨ. Pi' pi' seai'mea'a'na' Gorɨxomɨ urɨ'ɨ'rɨxɨnɨ. Omɨ nurɨrɨ'na' rɨxɨŋɨ' “Ananɨ e neaiiɨ.” urɨro yayɨ' wiro e'ɨ'rɨxɨnɨ.
50004007	E nero'na'yɨ', seyɨ'ne' Kiraisɨ Jisaso tɨ'nɨ nawi'nɨ ika'rɨnɨgɨ'a' eŋagɨ na'nɨ nɨwayɨro'nɨro kikiɨ'a' ŋweapɨ'rɨ na'nɨ Gorɨxo ananɨ e seaimɨxɨnɨ'a'rɨnɨ. Nɨwayɨro'nɨro kikiɨ'a' ŋweapɨ'rɨ na'nɨ Gorɨxo seaimɨxɨnɨ'a'pɨ, apɨ na'nɨ a'ma' xɨxenɨ nɨjɨ'a' oimo'naneyɨnɨro aiwɨ wi' “Ayɨ' apɨrɨ'anɨ?” yaiwipaxɨ' mimo'nɨŋɨ'pɨrɨnɨ. Gorɨxo apɨ tɨ'nɨ seaimɨxa'na'yɨ', wi' dɨŋɨ' sɨpi' seaimɨxɨrɨ ududɨ' seainɨrɨ epaxɨ'manɨ.
50004008	Nɨrɨxɨ'mea'yɨ'ne', yoparɨ' bɨ rɨpɨ osearɨmɨnɨ. Pi' pi' nepa imo'nɨŋɨ'pɨ tɨ'nɨ pi' pi' sea'yɨ e umepaxɨ' imo'nɨŋɨ'pɨ tɨ'nɨ pi' pi' we' ro'nɨŋɨ' imo'nɨŋɨ'pɨ tɨ'nɨ pi' pi' sɨyikwɨ' mi'nɨŋɨ' imo'nɨŋɨ'pɨ tɨ'nɨ pi' pi' awiaxɨ' imo'nɨŋɨ'pɨ tɨ'nɨ pi' pi' weyɨ' umearɨgɨ'a' imo'nɨŋɨ'pɨ tɨ'nɨ —pi' pi' sɨwɨ' yadɨmɨŋɨ' imo'nɨŋɨ'pɨranɨ, pi' pi' sɨwɨ' yayɨ' umepaxɨ' imo'nɨŋɨ'pɨranɨ, apɨ nɨpɨnɨ na'nɨ dɨŋɨ' pɨki'nɨ'ɨ'rɨxɨnɨ.
50004009	Amɨpi' nionɨ seai'wapɨyi'a'na' seyɨ'ne' “Neparɨnɨ.” nɨyaiwiro umi'mɨnɨgɨ'a'pɨ —Apɨ arɨ'a' niro sɨŋwɨ' nanaxɨ'dɨro egɨ'a'pɨrɨnɨ. Apɨ ne'ra u'ɨ'rɨxɨnɨ. E ne'ra nuro'na'yɨ', Gorɨxo —O xɨ'oya' dɨŋɨ' tɨ'nɨ a'ma' nɨwayɨro'nɨro kikiɨ'a' ŋweapɨ'rɨ na'nɨ wimɨxarɨŋorɨnɨ. O xegɨ' dɨŋɨ' tɨ'nɨ seakɨkayonɨ'a'rɨnɨ.
50004010	Ema' aya' wi' rɨxa nɨpwe'ma'na' eŋa'na' seyɨ'ne' a'mɨ nionɨ na'nɨ dɨŋɨ' nɨmoro amɨpi' wi' wiowa're'napɨ'agɨ na'nɨ “A'mɨna'o tɨ'nɨ nawi'nɨ ika'rɨnɨŋa'onɨrɨ'anɨ?” nɨyaiwirɨ yayɨ' aya' wi' yarɨŋɨnɨ. Xa'mɨ i'na' nionɨ na'nɨ dɨŋɨ' nɨnɨmoro aiwɨ nionɨ aŋwɨ e meŋagɨ na'nɨ saŋɨ' nɨra'pɨpaxɨ' mimo'nɨŋagɨ na'nɨ nionɨ nɨjɨ'a'rɨnɨ.
50004011	Nionɨ amɨpi' wi' na'nɨ dɨ'wɨ' nikeamo'nɨrɨ na'nɨ mɨseararɨŋɨnɨ. Nionɨ rɨxa re nɨyaiwirɨ e'wapɨ'nɨŋa'rɨnɨ, “Pi' pi' nimo'nɨrɨ'na'yɨ', ayɨ' ananɨ xe oimo'nɨmɨnɨ.” nɨyaiwirɨ e'wapɨ'nɨŋa'rɨnɨ.
50004012	Nionɨ wireŋɨ' mea'nɨŋa'onɨ nimo'nɨrɨ nɨŋwearɨ'na'ranɨ, sɨrɨ' munɨ' nimo'nɨrɨ nɨŋwearɨ'na'ranɨ, “Ayɨ' ananɨrɨnɨ.” nɨyaiwirɨ kikiɨ'a' ŋwea'mɨ'a na'nɨ rɨxa ne'wapɨ'nɨrɨ nɨjɨ'a' imo'nɨŋɨnɨ. Pi' pi' wi' ni'mea'a'na'ranɨ, agwɨ' i'mɨ' nɨnɨyirɨ'na'ranɨ, agwɨ' nɨnirɨ'na'ranɨ, “Ayɨ' ananɨrɨnɨ.” nɨyaiwirɨ kikiɨ'a' emɨ'a na'nɨ i'nɨmɨ imo'nɨŋɨ'pɨ na'nɨ rɨxa ne'wapɨ'nɨrɨ nɨjɨ'a' imo'nɨŋɨnɨ.
50004013	Apɨ, ayɨ' rɨpɨrɨnɨ. Kiraiso eŋɨ' sɨxɨ' nea'mɨxɨŋɨ'pimɨ da'nɨ pi' pi' ni'mea'a'na' “Ananɨrɨnɨ.” nɨyaiwirɨ kikiɨ'a' ŋweapaxɨ'rɨnɨ.
50004014	E nerɨŋɨ' aiwɨ xeanɨŋɨ' rɨpɨ ni'mea'a'na' seyɨ'ne' arɨra' owianeyɨnɨrɨ nigɨ'a'pɨ weyɨ' seamearɨpaxɨ' nigɨ'a'rɨnɨ.
50004015	Piripai ŋwea'yɨ'ne', nionɨnɨ marɨ'a'ɨ, sewanɨŋɨ'yɨ'ne' enɨ rɨpɨ na'nɨ nɨjɨ'a'rɨnɨ. Iwamɨ'o' nionɨ xwɨyɨ'a' yayɨ' neainarɨŋɨ'pɨ wa'ɨ' nɨrɨrɨ'na' Masedonia pɨropenɨsɨ'yo pɨ'nɨ nɨwia'rɨmɨ uŋa'i'na' Jisasoya' sɨyikɨ' imo'nɨgɨ'a' aŋɨ' bimɨ ŋweagɨ'a'pɨ marɨ'a'ɨ, seyɨ'ne'nɨ nionɨ saŋɨ' nɨra'panɨro na'nɨ wiowa're'napayigɨ'awixɨnɨ.
50004016	Nionɨ pɨ'nɨ nɨseawia'rɨmɨ nurɨ sɨnɨ na' jɨ'amɨ mu' aŋɨ' Tesaronaikayo e ŋweaŋa'na' na' bɨnɨ mɨwiowa're'napɨgɨ'awixɨnɨ. Biau' wiowa're'napɨgɨ'a'rɨnɨ.
50004017	A'mɨ bɨ wiowa're'napɨ'ɨ'rɨxɨnɨrɨ mɨseararɨŋɨnɨ. Seyɨ'ne' nionɨ na'nɨ wiowa're'naparɨŋagɨ'a' eŋagɨ na'nɨ Gorɨxo naŋɨ' seaii'wɨnɨgɨnɨrɨ seararɨŋɨnɨ.
50004018	Amɨpi' nɨ'nɨ seyɨ'ne' wiowa're'napɨ'ɨ'pɨ nɨmearɨ'na' xɨxenɨ nɨmearɨ ai' a'mɨ surɨ'ma' wi' epa'kwɨ'nowi'ɨnigɨnɨ. Wiowa're'napa'na' Epapɨrodaitaso nɨmea'mɨ bɨ'ɨ'pɨ rɨxa mea'a' eŋagɨ na'nɨ nionɨ rɨxa apa'nɨrɨnɨ. Seyɨ'ne' saŋɨ' nɨra'panɨro wiowa're'napɨ'a'pɨ, ayɨ' Gorɨxo na'nɨ rɨdɨyowa' sinadɨŋɨ' naŋɨ' eaarɨŋɨ'pɨ'nɨŋɨ' imo'nɨnɨ. Apɨ sinadɨŋɨ' wea'a'na' dɨŋɨ' yayɨ' winɨpaxɨ'nɨŋɨ' imo'nɨŋɨ'pɨrɨnɨ.
50004019	Ŋwɨ'a' nionɨ xɨ'darɨŋa'o, o seyɨ'ne' Kiraisɨ Jisaso tɨ'nɨ nawi'nɨ ika'rɨnɨgɨ'a'yɨ'ne' eŋagɨ na'nɨ amɨpi' seyɨ'ne' dɨ'wɨ' ikeamo'nɨgɨ'a'pɨ nɨseaiapɨrɨ'na' “Amɨpi' nɨ'nɨ naŋɨ'pɨ na'nɨ mɨmu'ro'nɨŋa'onɨrɨ'anɨ?” nɨyaiwirɨ sea'yɨ e imo'nɨŋɨ'pɨ seaiapɨnɨ'a'rɨnɨ.
50004020	Negɨ' a'po Gorɨxomɨ a'ma' nɨ'nɨ anɨŋɨ' minɨ' sea'yɨ e umɨ'eyoa'wanɨgɨnɨ. “Apɨ e e'wanɨgɨnɨ.” nimo'narɨnɨ.
50004021	Nionɨ “A'ma' Jisasɨ Kiraiso tɨ'nɨ ika'rɨnɨgɨ'a' nɨyonɨ yayɨ' nɨwii'ɨ'rɨxɨnɨ.” nimo'narɨnɨ. Nɨrɨxɨ'mea' nionɨ tɨ'nɨ re ŋweagɨ'a'yɨ' enɨ yayɨ' seaiwa'rarɨŋoɨ.
50004022	A'ma' Gorɨxoya' re ŋweagɨ'a' nɨ'nɨ yayɨ' nɨseaiwa'rɨro ai' a'ma' Gorɨxoya' mɨxɨ' ina'yɨ' Sisaoya' aŋɨ'yo omɨŋɨ' wiiarɨgɨ'a'yɨ' aŋɨpaxɨ'rɨnɨ.
50004023	A'mɨna' Jisasɨ Kiraiso wa' nɨseawianɨrɨ dɨŋɨ' seakɨkayo'wɨnɨgɨnɨ.
51001001	Poronɨ —Nionɨ Gorɨxo nɨrɨ'pea'agɨ na'nɨ Jisasɨ Kiraisoya' wa'ɨ' wurɨmeiarɨŋa' wonɨrɨnɨ. Nionɨ tɨ'nɨ Timotio —O Kiraisomɨ xɨ'darɨŋagɨ na'nɨ negɨ' nɨrɨxɨ'mea'nɨŋɨ' imo'nɨŋɨ' worɨnɨ. O tɨ'nɨ yawawi payɨ' rɨna Korosi ŋweaarɨgɨ'a' Gorɨxoya' imo'nɨro Kiraiso tɨ'nɨ nawi'nɨ ika'rɨnɨro egɨ'a'yɨ'ne' —Seyɨ'ne' nɨrɨxɨ'mea' Kiraisomɨ pi'ra'nɨŋɨ' xɨ'darɨgɨ'a'yɨ'ne'rɨnɨ. Seyɨ'ne' na'nɨ yawawi payɨ' rɨna nearɨ mo'naparɨŋwiɨ. Yawawi “Negɨ' a'po Gorɨxo wa' seawianɨrɨ oya' dɨŋɨ' tɨ'nɨ seyɨ'ne' nɨwayɨro'nɨro ŋweapɨ'rɨ' na'nɨ seaiirɨ e'wɨnɨgɨnɨ.” yeaimo'narɨnɨ.
51001002	Poronɨ —Nionɨ Gorɨxo nɨrɨ'pea'agɨ na'nɨ Jisasɨ Kiraisoya' wa'ɨ' wurɨmeiarɨŋa' wonɨrɨnɨ. Nionɨ tɨ'nɨ Timotio —O Kiraisomɨ xɨ'darɨŋagɨ na'nɨ negɨ' nɨrɨxɨ'mea'nɨŋɨ' imo'nɨŋɨ' worɨnɨ. O tɨ'nɨ yawawi payɨ' rɨna Korosi ŋweaarɨgɨ'a' Gorɨxoya' imo'nɨro Kiraiso tɨ'nɨ nawi'nɨ ika'rɨnɨro egɨ'a'yɨ'ne' —Seyɨ'ne' nɨrɨxɨ'mea' Kiraisomɨ pi'ra'nɨŋɨ' xɨ'darɨgɨ'a'yɨ'ne'rɨnɨ. Seyɨ'ne' na'nɨ yawawi payɨ' rɨna nearɨ mo'naparɨŋwiɨ. Yawawi “Negɨ' a'po Gorɨxo wa' seawianɨrɨ oya' dɨŋɨ' tɨ'nɨ seyɨ'ne' nɨwayɨro'nɨro ŋweapɨ'rɨ' na'nɨ seaiirɨ e'wɨnɨgɨnɨ.” yeaimo'narɨnɨ.
51001003	Seyɨ'ne' na'nɨ yawawi Gorɨxomɨ —O negɨ' A'mɨna' Jisasɨ Kiraisomɨ xanorɨnɨ. Omɨ rɨxɨŋɨ' nɨseaurɨyirai'na' i'ni'na' yayɨ' wiarɨgwɨ'i'rɨnɨ.
51001004	Xwɨyɨ'a' re rɨnɨ'agɨ arɨ'a' nɨwirane na'nɨ, “Korosi ŋwea'yɨ' Kiraisɨ Jisasomɨ dɨŋɨ' nɨwɨkwɨ'roro a'ma' Gorɨxoya' imo'nɨgɨ'a' nɨ'nɨ na'nɨ dɨŋɨ' sɨpi' wiarɨgɨ'a'rɨnɨ.” Xwɨyɨ'a' e rɨnɨ'agɨ arɨ'a' nɨwirane na'nɨ Gorɨxomɨ yayɨ' wiarɨgwɨ'i'rɨnɨ.
51001005	Seyɨ'ne' “Aŋɨ'namɨ da'nɨ Gorɨxo yea'yɨ' neayimɨxemeanɨ'a'rɨnɨ.” nɨrɨro dɨŋɨ' ikwɨ'mogɨ'a'pɨ na'nɨ nɨmoro na'nɨ Jisasomɨ dɨŋɨ' nɨwɨkwɨ'roro oya' a'ma' na'nɨ dɨŋɨ' sɨpi' wiarɨgɨ'a'rɨnɨ. Xa'mɨ xwɨyɨ'a' nepaxɨŋɨ' imo'nɨŋɨ'pɨ —Apɨ yayɨ' neainarɨŋɨ' imo'nɨŋɨ'pɨrɨnɨ. Apɨ arɨ'a' nɨwiro'na' “Nepa Gorɨxo e neaiinɨ'a'rɨnɨ.” nɨyaiwiro dɨŋɨ' ikwɨ'mogɨ'a'pɨ na'nɨ arɨ'a' wigɨ'a'rɨnɨ.
51001006	Xwɨyɨ'a' yayɨ' neainarɨŋɨ'pɨ aŋɨ' nɨmɨnɨ arɨ'a' wigɨ'a'pa seyɨ'ne' enɨ arɨ'a' wigɨ'a'rɨnɨ. Aŋɨ' nɨmɨnɨ a'ma' xwɨyɨ'a' apɨ arɨ'a' nɨwiro na'nɨ sɨwɨ' naŋɨ' imo'nɨŋɨ'pɨ ne'ra uro Jisasomɨ dɨŋɨ' wɨkwɨ'roarɨgɨ'a'yɨ' saya' nimo'ga uro yarɨgɨ'a'pa seyɨ'ne' iwamɨ'o' arɨ'a' nɨwiro wa' Gorɨxo nɨneawianɨrɨ neaiiŋɨ'pɨ na'nɨ xɨxenɨ nɨjɨ'a' imo'nɨgɨ'e da'nɨ axɨ'pɨ e ne'ra warɨŋoɨ.
51001007	Xwɨyɨ'a' yayɨ' neainarɨŋɨ' nionɨ seararɨŋa'pɨ, ayɨ' Epapɨraso seare'wapɨyiŋɨ'pɨrɨnɨ. O negɨ' dɨŋɨ' sɨxɨ' uyiŋwa' worɨnɨ. Xwɨyɨ'a' Jisaso na'nɨ none tɨ'nɨ wa'ɨ' wurɨmeaianɨ'wa' na'nɨ gwɨ' mo'nɨŋwa' worɨnɨ. Seyɨ'ne' arɨra' seainɨ'a na'nɨ Kiraisomɨ xɨna'i'nɨŋɨ' nimo'nɨrɨ yarɨŋo ananɨ dɨŋɨ' uŋwɨra'rɨpaxɨ' yarɨŋɨ' worɨnɨ.
51001008	O seyɨ'ne' kwi'yɨ'pɨ seaai'nɨŋɨ'pimɨ da'nɨ a'ma' na'nɨ dɨŋɨ' sɨpi' nɨwiro arɨra' wiarɨgɨ'a'pɨ na'nɨ a'waŋɨ' yeare'meaŋɨ'rɨnɨ.
51001009	Seyɨ'ne' na'nɨ a'waŋɨ' e yeare'meaŋɨ' eŋagɨ na'nɨ sɨ'a' iwamɨ'o' arɨ'a' wigwɨ'i'yi da'nɨ pɨ'nɨ wi' mɨwia'rɨ' seyɨ'ne' na'nɨ Gorɨxomɨ rɨxɨŋɨ' nɨseaurɨya warɨgwɨ'i'rɨnɨ. Rɨxɨŋɨ' nɨseaurɨya nurai'na' seyɨ'ne' rɨpɨ rɨpɨ oimo'nɨ'poyɨnɨrɨ urarɨgwɨ'i'rɨnɨ. Seyɨ'ne' a'ma' Gorɨxoya'yɨ' e e'ɨ'rɨxɨnɨrɨ wimo'narɨŋɨ'pɨ na'nɨ nɨjɨ'a' onɨmia'pɨ mimo'nɨ' aga xɨxenɨ nimo'nɨro'na' dɨŋɨ' e'mɨ' sai'mɨ' moro kwi'yɨ' oya'pɨ seaai'nɨŋɨ'pimɨ da'nɨ “O imo'nɨŋɨ'pɨ apɨrɨ'anɨ?” nɨyaiwiro sɨŋwɨ' mi' wo'mɨxɨpɨ'rɨ na'nɨ imo'nɨro oe'poyɨnɨrɨ urarɨgwɨ'i'rɨnɨ.
51001010	Seyɨ'ne' apɨ apɨ nimo'nɨma'na' rɨpɨ rɨpɨ epɨ'rɨ'a na'nɨ rɨxɨŋɨ' seaurɨyarɨgwɨ'i'rɨnɨ. Segɨ' pi' pi' yarɨgɨ'a' nɨpɨnɨ na'nɨ Gorɨxo yayɨ' winɨnɨ'a na'nɨ A'mɨna'oya' a'ma' imo'nɨgɨ'a'yɨ' epaxɨ'pɨ tɨ'nɨ xɨxenɨ ne'ra u'ɨ'rɨxɨnɨrɨ rɨxɨŋɨ' e seaurɨyarɨgwɨ'i'rɨnɨ. Seyɨ'ne' a'ma' seaikwia'rɨnɨpaxɨ' imo'nɨŋɨ' xɨxegɨ'nɨ epɨ'rɨ'a na'nɨ enɨ seaurɨyarɨgwɨ'i'rɨnɨ. Nɨjɨ'a' Gorɨxo na'nɨ imo'nɨgɨ'a'pɨ saya' nimɨxa upɨ'rɨ'a na'nɨ enɨ seaurɨyarɨgwɨ'i'rɨnɨ.
51001011	Seyɨ'ne' pi' pi' seai'mea'a'na' yayɨ' tɨ'nɨ “Ananɨrɨnɨ.” nɨyaiwiro xwa'ma'mɨ' wipɨ'rɨ'a na'nɨ Gorɨxo xegɨ' eŋɨ' sɨxɨ' ea'nɨŋɨ'pimɨ da'nɨ —Apɨ xɨ'o nikɨ'nɨrɨ sea'yɨ e imo'nɨŋɨ'pɨrɨnɨ. Apimɨ da'nɨ eŋɨ' seai'mɨxɨnɨ'a na'nɨ enɨ rɨxɨŋɨ' seaurɨyarɨgwɨ'i'rɨnɨ.
51001012	A'ma' a'po Gorɨxo tɨ'nɨ wɨ'a' o'nɨŋe ŋweapɨ'rɨ'a'yɨ' imo'nɨpɨ'rɨ'a'pɨ seyɨ'ne' enɨ axɨ'pɨ e imo'nɨpaxɨ' seaimɨxɨŋɨ' eŋagɨ na'nɨ seyɨ'ne' enɨ wɨ'a' xɨ'o o'nɨŋe ŋweapɨ'a'rɨ'a'rɨnɨ. Ayɨna'nɨ seyɨ'ne' omɨ yayɨ' umepɨ'rɨ'a na'nɨ enɨ rɨxɨŋɨ' seaurɨyarɨgwɨ'i'rɨnɨ.
51001013	O sɨ'a' yinɨŋe obomɨ sɨmaŋwɨ'yo'nɨŋɨ' wurɨ'nagwae' da'nɨ nɨneai'kwamɨxɨrɨ xegɨ' xewaxo, dɨŋɨ' sɨxɨ' uyiŋoya' xwioxɨ'yo ŋwea'ɨ'rɨxɨnɨrɨ neawa'rɨŋɨ'rɨnɨ.
51001014	O xegɨ' xewaxo neapeiŋɨ'pimɨ da'nɨ nɨnearoayi'rorɨ'na' negɨ' ɨ'wɨ' yarɨŋwa'pɨ yokwarɨmɨ' neaiiŋɨ'rɨnɨ.
51001015	Kiraiso, nene sɨŋwɨ' wɨnɨŋwa'o, o Gorɨxo, nene sɨŋwɨ' mɨwɨnɨpaxɨ' imo'nɨŋo na'nɨ “E imo'nɨŋorɨ'anɨ?” yaiwianɨ'wa' na'nɨ piaumɨmɨ' neainarɨŋɨ'rɨnɨ. Amɨpi' nɨ'nɨ Gorɨxo imɨxɨŋɨ'pimɨ sea'yɨ e mu'roŋorɨnɨ.
51001016	Ayɨ' rɨpɨ na'nɨ “Sea'yɨ e mu'roŋorɨnɨ.” seararɨŋɨnɨ. O amɨpi' xwɨ'a'yo eŋɨ'yɨ'ranɨ, aŋɨ'namɨ eŋɨ'yɨ'ranɨ, sɨŋwɨ' wɨnɨpaxɨ' imo'nɨŋɨ'pɨranɨ, mɨwɨnɨpaxɨ' imo'nɨŋɨ'pɨranɨ, pi' pi' kwi'yɨ' eŋɨ' ea'nɨro sea'yɨ e imo'nɨro yarɨgɨ'a'yɨ'ranɨ, apɨ nɨpɨnɨ Gorɨxo nimɨxɨrɨ'na' xewaxoya' we'yo da'nɨ imɨxɨŋɨ'rɨnɨ. Apɨ nɨpɨnɨ nimɨxɨrɨ'na' oya' we'yo da'nɨ imɨxɨŋɨ'nɨ marɨ'a'ɨ, apɨ nɨpɨnɨ omɨ yayɨ' umepɨ'rɨ'a na'nɨ enɨ imɨxɨŋɨ' eŋagɨ na'nɨ rarɨŋɨnɨ.
51001017	O amɨpi' sɨnɨ mimo'nɨpa eŋɨ'mɨ ŋweaagorɨnɨ. O xegɨ' eŋɨ' ea'nɨŋɨ'pimɨ da'nɨ amɨpi' sɨnɨ xegɨ' weŋɨ'pa wenɨ.
51001018	Mɨŋɨ'yimɨ wara' nɨpɨnɨ i'nɨmɨ wurɨ'nɨŋɨ'pa Kiraiso mɨŋɨ'nɨŋɨ' imo'nɨŋomɨ xɨ'oya' sɨyikɨ' imo'nɨgɨ'a'yɨ' i'nɨmɨ wurɨ'nɨŋagɨ'a na'nɨ sea'yɨ e wimo'nɨŋorɨnɨ. Xegɨ' sɨyikɨ' imo'nɨgɨ'a'yo mɨ'kɨ' ikiŋorɨnɨ. Amɨpi' nɨpɨnɨ na'nɨ xɨra'nɨ xɨra'nɨ imo'nɨ'o imo'nɨnɨ'a na'nɨ xwa'rɨpa'yo da'nɨ nɨwia'pɨ'nɨmearɨ'na' o'ɨ' imomeaŋorɨnɨ.
51001019	Ayɨ' rɨpɨ na'nɨ seararɨŋɨnɨ. Gorɨxo xewanɨŋo “Nionɨ imo'nɨŋa' nɨpɨnɨ gɨ' i'womɨ xe sɨxɨ' owi'nɨnɨ.” wimo'na'rɨŋɨ' eŋagɨ na'nɨ xewaxo xɨxenɨ e imo'nɨŋɨ'rɨnɨ.
51001020	Gorɨxo amɨpi' nɨ'nɨ xwɨ'a' tɨ'yo eŋɨ'yɨ'ranɨ, aŋɨ'namɨ eŋɨ'yɨ'ranɨ, amɨpi' nɨ'nɨ xegɨ' xewaxo e'ɨ'pimɨ da'nɨ pɨyɨ'a' wɨ'ra'rɨnɨ'wanɨgɨnɨrɨ eŋɨ'rɨnɨ. Sɨpi' a'ma' wika'rarɨgɨ'a'pɨ na'nɨ xegɨ' xewaxo yoxa'ɨ'pa'mɨ yekwɨroa'ra'na' xegɨ' ragɨ' pu'ɨ'pimɨ da'nɨ yi'yɨ' xo'pe' ni'onɨ'nɨŋɨ' imo'nɨmɨ'a'nɨrɨ eŋɨ'rɨnɨ.
51001021	Xa'mɨ seyɨ'ne' dɨŋɨ' sɨpi' moro sɨpi' ero yagɨ'a'pimɨ da'nɨ Gorɨxomɨ sɨ'mɨ' tɨ'nɨ wiro o tɨ'nɨ nawi'nɨ mimo'nɨ' xepɨxepa' ro'nɨro yagɨ'a'yɨ'ne' eŋagɨ aiwɨ
51001022	o xegɨ' xewaxo a'ma' nimo'nɨrɨ yoxa'ɨ'pa'mɨ peŋɨ'pimɨ da'nɨ xɨ'o tɨ'nɨ nawi'nɨ gwiaumɨ' inɨpaxɨ' imo'nɨpɨ'rɨ'a na'nɨ seaimɨxɨŋɨ'rɨnɨ. Xegɨ' sɨŋwɨ' anɨŋe da'nɨ e'ɨ' seaura'ra'na' seyɨ'ne' sɨyikwɨ' mi'nɨgɨ'a'yɨ'ne' imo'nɨro igɨ'a'nɨŋɨ' ea'mo'nɨgɨ'a'yɨ'ne' imo'nɨro xwɨyɨ'a' mɨseaxekwɨ'mopaxɨ' imo'nɨro epɨ'rɨ'a na'nɨ e seaimɨxɨŋɨ'rɨnɨ.
51001023	E seararɨŋagɨ ai' seyɨ'ne' xwɨyɨ'a' yayɨ' neainarɨŋɨ'pɨ —Apɨ aŋɨ' nɨmɨnɨ ŋweagɨ'a'yo rɨxa wa'ɨ' urɨmeŋwa'pɨrɨnɨ. Poronɨ enɨ wa'ɨ' urɨmemɨ'a na'nɨ imo'nɨŋɨ'pɨrɨnɨ. Apɨ seyɨ'ne' aga xai'wɨ' ɨ'a' nɨxɨra uro dɨŋɨ' nɨwɨkwɨ'roro'na' sɨrɨ' munɨ' ero xwɨyɨ'a' apɨ iwamɨ'o' arɨ'a' nɨwiro'na' “Neparɨnɨ. Gorɨxo naŋɨ' e neaiinɨ'a'rɨnɨ.” yaiwigɨ'a'pɨ na'nɨ sɨnɨ dɨŋɨ' nɨwikwɨ'mo'a uro nero'na'yɨ', Gorɨxo seyɨ'ne' rɨxa sɨyikwɨ' mi'nɨgɨ'a'yɨ'ne' imo'nɨŋa'na' xegɨ' sɨŋwɨ' anɨŋe da'nɨ e'ɨ' seaura'rɨnɨ'a'rɨnɨ.
51001024	Seyɨ'ne' arɨra' seaimɨnɨrɨ yarɨ'na' rɨ'nɨŋɨ' ni'mea'ɨ' rɨpɨ na'nɨ yayɨ' ninarɨnɨ. Rɨ'nɨŋɨ' Kiraisomɨ sɨnɨ mɨwi'meaŋɨ'nɨŋɨ' imo'nɨŋɨ'pɨ nionɨ oninɨnɨrɨ yarɨŋɨnɨ. Ayɨ' rɨpɨ seararɨŋɨnɨ. Gorɨxo nɨnɨrɨ'pearɨ'na' nionɨ a'ma' Kiraisoya' sɨyikɨ' imo'nɨgɨ'a'yo —Ayɨ' xɨ'oya' wara'ri'nɨŋɨ' imo'nɨgɨ'a'yɨ'rɨnɨ. Ayo arɨra' wimɨnɨrɨ yarɨ'na' xeanɨŋɨ' wi'mea'wɨnɨgɨnɨrɨ nɨrɨ'peaŋɨ'pɨ, apɨ nɨpɨnɨ xɨxenɨ oni'meanɨrɨ yarɨŋɨnɨ.
51001025	E'ma' imo'nɨgɨ'a'yɨ'ya' xɨna'i'nɨŋɨ' nɨwimo'nɨma'na' wa'ɨ' wurɨmeimɨ'a na'nɨ nɨrɨ'pea'agɨ na'nɨ a'ma' xɨ'oya' sɨyikɨ' imo'nɨgɨ'a'yɨ'ne'ya' se'na'i'nɨ'nɨŋɨ' nimo'nɨrɨ arɨra' seaimɨnɨrɨ yarɨŋa'onɨrɨnɨ. E'ma'yɨ'ne' xwɨyɨ'a' Gorɨxoya'pɨ rokwɨ'pa' seaimɨ'a na'nɨ e nimo'nɨrɨ yarɨŋa'onɨrɨnɨ.
51001026	Xwɨyɨ'a' apɨ xa'mi'na' da'nɨ a'ma' nɨŋweaxa bagɨ'a' nɨyonɨ i'nɨmɨ rɨna'rɨnɨŋɨ'pɨ ai' agwɨ ri'na' a'ma' Gorɨxoya' imo'nɨgɨ'a'yo rɨxa piaumɨmɨ' winɨnɨ.
51001027	Xwɨyɨ'a' i'nɨmɨ rɨna'rɨnɨŋɨ' apɨ —Apɨ “Gorɨxo e'ma' imo'nɨgɨ'a'yo naŋɨ' aya' wi' wimɨxɨyinɨ'a'rɨnɨ.” rɨna'rɨnɨŋɨ'pɨrɨnɨ. Apɨ na'nɨ Gorɨxo e'ma'yɨ' ai' nɨjɨ'a' oimo'nɨ'poyɨnɨrɨ wimo'nɨŋɨ'rɨnɨ. I'nɨmɨ rɨnɨŋɨ' apɨ, ayɨ' “Kiraiso seyɨ'ne' tɨ'nɨ nawi'nɨ imo'nɨŋoɨ.” rɨnɨŋɨ'pɨrɨnɨ. Ayɨna'nɨ seyɨ'ne' re nɨrɨro dɨŋɨ' ikwɨ'moarɨŋoɨ, “Gorɨxo sea'yɨ e Kiraiso aŋɨ'namɨ na'nɨ nɨpeyima'na' imo'nɨŋɨ'pɨ tɨ'nɨ xɨxenɨ neaimɨxɨnɨ'a'rɨnɨ.” nɨrɨro ikwɨ'moarɨŋoɨ.
51001028	Xwɨyɨ'a' o na'nɨ yayɨ' neainarɨŋɨ'pɨ wa'ɨ' nurɨrane'na' a'ma' nɨyonɨ i'kwairɨrɨ' wirane dɨŋɨ' neŋwɨpe'ma'na' urɨrane yarɨŋwa'rɨnɨ. A'ma' Kiraiso tɨ'nɨ ika'rɨnɨgɨ'a'yɨ' rɨxa yo'ɨ' imo'nɨŋa'na' xɨ'oya' sɨ'mɨmaŋɨ' e e'ɨ' ura'rɨ'wanɨgɨnɨrɨ e yarɨŋwa'rɨnɨ.
51001029	Nionɨ e ya'rɨmɨ'a'nɨrɨ rɨ'wɨ' nɨrɨ'kwi'nɨma'na' anɨŋɨ' minɨ' yarɨŋɨnɨ. “Kiraiso xewanɨŋo eŋɨ' sɨxɨ' aya' wi' ni'mɨxɨŋɨ'pɨ tɨ'nɨ xɨxenɨ e ya'rɨmɨ'a'nɨrɨ anɨŋɨ' minɨ' yarɨŋɨnɨ.” seararɨŋɨnɨ.
51002001	“Seyɨ'ne' rɨpɨ na'nɨ nɨjɨ'a' oimo'nɨ'poyɨ.” nimo'narɨnɨ. “Seyɨ'ne' na'nɨ tɨ'nɨ aŋɨ' Reodisia ŋwea'yɨ' na'nɨ tɨ'nɨ a'ma' gɨ' sɨ'mɨmaŋɨ' sɨnɨ mi' mɨno'mɨxɨgɨ'a'yɨ' na'nɨ tɨ'nɨ nionɨ rɨ'wɨ' nɨrɨ'kwi'nɨrɨ anɨŋɨ' minɨ' rɨ'a' tɨ'ŋɨ' yarɨŋa'pɨ na'nɨ nɨjɨ'a' oimo'nɨ'poyɨ.” nimo'narɨnɨ.
51002002	Ayɨ' tɨ'nɨ seyɨ'ne' tɨ'nɨ dɨŋɨ' sɨxɨ' i'nɨro dɨŋɨ' sɨpi' inarɨgɨ'a'pimɨ da'nɨ irɨkwɨ'nɨŋɨ' ikea'nɨro epɨ'rɨ'a na'nɨ e yarɨŋɨnɨ. Xwɨyɨ'a' yumɨ'i' rɨna'rɨnɨŋɨ'pɨ xɨxenɨ nɨjɨ'a' nimo'nɨro'na' “Ayɨ' apimɨ da'nɨ amɨpi' mɨmu'ro'nɨŋwae'ne'nɨŋɨ' rɨ'a imo'nɨŋwɨnɨ?” yaiwipɨ'rɨ'a na'nɨ enɨ e yarɨŋɨnɨ. “Xwɨyɨ'a' Gorɨxoya' yumɨ'i' rɨna'rɨnɨŋɨ'pɨ na'nɨ —Apɨ Kiraiso na'nɨ rɨnɨŋɨ'pɨrɨnɨ. Apɨ na'nɨ xɨxenɨ nɨjɨ'a' imo'nɨpɨ'rɨ'a na'nɨ yarɨŋɨnɨ.” seararɨŋɨnɨ. Dɨŋɨ' e'mɨ' sai'mɨ' Gorɨxo morɨ dɨŋɨ' eŋwɨperɨ eŋɨ'pɨ —Apɨ aya' tɨ'ŋɨ'nɨŋɨ' imo'nɨŋɨ'pɨrɨnɨ. Apɨ na'nɨ a'ma'yo nɨjɨ'a' wimɨxɨpaxo wo marɨ'a'ɨ, sa Kiraisorɨnɨ.
51002003	Ayɨ' tɨ'nɨ seyɨ'ne' tɨ'nɨ dɨŋɨ' sɨxɨ' i'nɨro dɨŋɨ' sɨpi' inarɨgɨ'a'pimɨ da'nɨ irɨkwɨ'nɨŋɨ' ikea'nɨro epɨ'rɨ'a na'nɨ e yarɨŋɨnɨ. Xwɨyɨ'a' yumɨ'i' rɨna'rɨnɨŋɨ'pɨ xɨxenɨ nɨjɨ'a' nimo'nɨro'na' “Ayɨ' apimɨ da'nɨ amɨpi' mɨmu'ro'nɨŋwae'ne'nɨŋɨ' rɨ'a imo'nɨŋwɨnɨ?” yaiwipɨ'rɨ'a na'nɨ enɨ e yarɨŋɨnɨ. “Xwɨyɨ'a' Gorɨxoya' yumɨ'i' rɨna'rɨnɨŋɨ'pɨ na'nɨ —Apɨ Kiraiso na'nɨ rɨnɨŋɨ'pɨrɨnɨ. Apɨ na'nɨ xɨxenɨ nɨjɨ'a' imo'nɨpɨ'rɨ'a na'nɨ yarɨŋɨnɨ.” seararɨŋɨnɨ. Dɨŋɨ' e'mɨ' sai'mɨ' Gorɨxo morɨ dɨŋɨ' eŋwɨperɨ eŋɨ'pɨ —Apɨ aya' tɨ'ŋɨ'nɨŋɨ' imo'nɨŋɨ'pɨrɨnɨ. Apɨ na'nɨ a'ma'yo nɨjɨ'a' wimɨxɨpaxo wo marɨ'a'ɨ, sa Kiraisorɨnɨ.
51002004	A'ma' wi' wigɨ' xwɨyɨ'a' dɨŋɨ' seakɨnɨmɨxɨpaxɨ' imo'nɨŋɨ'pimɨ da'nɨ —Apɨ yapɨ' rɨnɨŋɨ' ai' nepa imoarɨgɨ'a'pɨrɨnɨ. Apimɨ da'nɨ yapɨ' seai'wapɨyipɨ'rɨxɨnɨrɨ Kiraiso na'nɨ e seararɨŋɨnɨ.
51002005	Nionɨ seyɨ'ne' tɨ'nɨ mɨŋweapa nerɨ aiwɨ dɨŋɨ' seakɨkayoŋɨnɨ. Seyɨ'ne' Kiraisomɨ dɨŋɨ' nɨwɨkwɨ'roro'na' sɨrɨ' munɨ' ero i'yɨ' wia'mɨ' yarɨgɨ'a'yɨ'ne'nɨŋɨ' imo'nɨro yarɨŋagɨ'a na'nɨ dɨŋɨ' yayɨ' ninarɨnɨ.
51002006	Seyɨ'ne' nemero'na' xwɨyɨ'a' A'mɨna' Kiraisɨ Jisaso na'nɨ rɨnɨŋɨ'pɨ xa'mɨ umi'mɨnɨgɨ'a' tɨ'nɨ xɨxenɨ a'ma' o tɨ'nɨ ika'rɨnɨgɨ'a'yɨ' epaxɨ' imo'nɨŋɨ'pa axɨ'pɨ e e'ɨ'rɨxɨnɨ.
51002007	E nero Kiraisɨ Jisaso na'nɨ seare'wapɨyigɨ'a'pɨ i'kɨ'a' pɨpɨŋɨ' na' i'nɨmɨ wearɨŋɨ'pa'nɨŋɨ' imo'nɨro aŋɨ' i'kɨ'a' xwɨyɨ'a' xai'wɨ'yo da'nɨ mɨrɨnarɨŋɨ'pa'nɨŋɨ' imo'nɨro Kiraiso na'nɨ seare'wapɨyi'a'na' dɨŋɨ' wɨkwɨ'rogɨ'a'pɨ pi'ra'nɨŋɨ' dɨŋɨ' sɨxɨ' i'nɨro o seaiiŋɨ'pɨ na'nɨ yayɨ' bɨ onɨmia'pɨ me' aya' wi' ero e'ɨ'rɨxɨnɨ.
51002008	A'ma' wi' pɨyɨŋɨ' ikayɨ'wɨ' rɨnɨŋɨ'pɨ —Apɨ nepa mɨ'kɨ' mayɨ'pɨrɨnɨ. A'ma' wigɨ' dɨŋɨ'yo da'nɨ ne'rowia'pɨ'nɨro rarɨgɨ'a'pɨrɨnɨ. Kiraiso na'nɨ rɨnɨŋɨ'pɨ marɨ'a'ɨ, sa a'ma' omɨ mɨxɨ'darɨgɨ'a'yɨ' wigɨ' amɨpi' xɨxegɨ'nɨ nepa mipɨmo'nɨpaxɨ' imo'nɨŋɨ'pia na'nɨ rɨnɨŋɨ'pɨrɨnɨ. Apɨ seare'wapɨyanɨro e'a'na' dɨŋɨ' nɨwɨkwɨ'roro xɨ'dɨpɨ'rɨxɨnɨrɨ siŋwɨ' nɨya'pɨro'mɨ' memepanɨ.
51002009	Ayɨ' rɨpɨ na'nɨ seararɨŋɨnɨ. Gorɨxo imo'nɨŋɨ'pɨ bɨ onɨmia'pɨ marɨ'a'ɨ, nɨpɨnɨ Kiraisomɨ sɨxɨ' i'nɨnɨ. Xegɨ' na'pimɨ nɨpɨnɨ sɨxɨ' i'nɨnɨ.
51002010	O —Gɨyɨ' gɨyɨ' sea'yɨ e nimo'nɨrɨ wi'yo umeŋweaarɨgɨ'a'yoranɨ, gɨyɨ' gɨyɨ' ne'nɨ' tɨ'gɨ'a'yoranɨ, nɨyonɨ o sea'yɨ e wimo'nɨŋorɨnɨ. O tɨ'nɨ ika'rɨnɨgɨ'a'yɨ'ne' eŋagɨ na'nɨ Gorɨxoya' sɨŋwɨ'yo da'nɨ dɨ'wɨ' wi' mɨseaika'rɨnɨ' rɨxa we' searoa'rɨnɨnɨ.
51002011	O tɨ'nɨ ika'rɨnɨgɨ'a'yɨ'ne' eŋagɨ na'nɨ iyɨ' sɨ'mɨ' sɨ'o' wa'kwi'nɨgɨ'a'yɨ'ne' enɨ imo'nɨŋoɨ. Nepa we' tɨ'nɨ a'ma' iyɨ' sɨ'mɨ' sɨ'o' wa'kwi'narɨgɨ'a'pɨ na'nɨ mɨrarɨŋɨnɨ. Kiraiso iyɨ' sɨ'mɨ'nɨŋɨ' sɨ'o' nɨseawa'kwirɨ'na' sɨpi' oyaneyɨnɨro mɨŋɨ' inagɨ'a'pɨ —Apɨ nɨpɨkwɨnɨ mimo'nɨŋɨ' xwioxɨ'yo i'nɨŋɨ'pɨrɨnɨ. Apɨ seawa'kwiŋɨ'pɨ na'nɨ rarɨŋɨnɨ.
51002012	Seyɨ'ne' wayɨ' nɨmearo'na' iniɨgɨ'yo ɨ'a' seaurɨ'mɨxa'na' Kiraiso tɨ'nɨ nawi'nɨ xwɨ'a' weya'rɨnɨgɨ'a'yɨ'ne'nɨŋɨ' nimo'nɨma'na' Gorɨxo o xwa'rɨpa'yo da'nɨ owia'pɨ'nɨmeanɨrɨ wiiŋɨ'pɨ na'nɨ dɨŋɨ' wɨkwɨ'rogɨ'a'pimɨ da'nɨ o tɨ'nɨ nawi'nɨ wia'pɨ'nɨmeagɨ'a'yɨ'ne'nɨŋɨ' imo'nɨŋoɨ.
51002013	Seyɨ'ne' xa'mɨ nɨwiai'ki'a nuro sɨpi' yanɨro na'nɨ mɨŋɨ' inagɨ'a'pimɨ nɨxɨ'dɨro na'nɨ a'ma' anɨ'nɨmɨxɨnanɨro imo'nagɨ'a'yɨ'ne' eŋagɨ aiwɨ Gorɨxo xegɨ' xewaxo Jisaso tɨ'nɨ dɨŋɨ' nɨyɨmɨŋɨ' tɨ'gɨ'a'yɨ'ne' oimo'nɨ'poyɨnɨrɨ seaimɨxɨŋɨ'rɨnɨ. E nerɨ negɨ' nɨwiai'ki'a wagwa'pɨ nɨpɨnɨ enɨ yokwarɨmɨ' neaiiŋɨ'rɨnɨ.
51002014	Ayɨ' rɨpɨ'nɨŋɨ' nerɨ'na' e neaiiŋɨ'rɨnɨ. Ŋwɨ' ikaxɨ' ea'nɨŋɨ'yo da'nɨ rɨnɨŋɨ' nene wiai'kiagwa'pɨ na'nɨ xwɨyɨ'a' neaxekwɨ'mopaxɨ' imo'nɨŋɨ'pɨ Kiraisomɨ i'kɨ'a'pa'mɨ yekwɨroa'ra'na' Gorɨxo apɨ enɨ i'kɨ'a'pa'mɨ'nɨŋɨ' yekwɨroa'rɨŋɨ'pimɨ da'nɨ anɨpa' imɨxɨŋɨ'rɨnɨ.
51002015	O rɨxa pi' pi' kwi'yɨ' sea'yɨ e nimo'nɨrɨ meŋweaarɨgɨ'a'yoranɨ, ne'nɨ' tɨ'gɨ'a'yɨ' imo'nɨgɨ'a'yoranɨ, Kiraiso yoxa'ɨ'pa'mɨ nɨperɨ'na' eŋɨ'pimɨ da'nɨ xopɨra'rɨ' nɨwima'na' a'ma' nɨ'nɨ re oyaiwi'poyɨnɨrɨ, “Gorɨxo ayo rɨxa mɨgɨ' rɨ'a wimɨxa'rɨŋoɨ?” oyaiwi'poyɨnɨrɨ wigɨ' sɨŋwɨ' tɨ'gɨ'e da'nɨ nɨme'ra pu'ɨ'nɨŋɨ' eŋɨ'rɨnɨ.
51002016	A'ma' wi' seyɨ'ne' aiwa' bɨ narɨŋagɨ'a sɨŋwɨ' nɨseanɨro “Nɨpɨkwɨnɨ mɨyarɨŋoɨ.” seara'na'ranɨ, iniɨgɨ' bɨ narɨŋagɨ'a nɨseanɨro “Nɨpɨkwɨnɨ mɨyarɨŋoɨ.” seara'na'ranɨ, sɨ'a' xwiogwɨ' o omɨ Gorɨxo na'nɨ dɨŋɨ' oneainɨnɨrɨ yarɨgɨ'a'yo seyɨ'ne' kikiɨ'a' yarɨŋagɨ'a nɨseanɨro “Nɨpɨkwɨnɨ mɨyarɨŋoɨ.” seara'na'ranɨ, sɨ'a' ema' sɨŋɨ' wo imo'na'na' yarɨgɨ'a'pɨ mɨxɨ'darɨŋagɨ'a nɨseanɨro “Nɨpɨkwɨnɨ mɨyarɨŋoɨ.” seara'na'ranɨ, Sabarɨ'a'yo yarɨgɨ'a'pɨ mɨxɨ'darɨŋagɨ'a sɨŋwɨ' nɨseanɨro “Nɨpɨkwɨnɨ mɨyarɨŋoɨ.” seara'na'ranɨ, wi' ayɨ' seararɨgɨ'a'pɨ arɨ'a' mɨwipa e'ɨ'rɨxɨnɨ.
51002017	Ayɨ' rɨpɨ na'nɨ seararɨŋɨnɨ. “Apɨ apɨ nero'na' Gorɨxomɨ pi'ra'nɨŋɨ' xɨ'darɨŋoɨ.” seararɨgɨ'a'pɨ a'ma' na'o barɨ'na' onapa'mɨgɨ' inarɨŋɨ'pɨ'nɨŋɨ' imo'nɨnɨ. Apɨ nɨpɨnɨ, ayɨ' nene Kiraiso neaiiŋɨ'pɨ na'nɨ mi' neao'rɨnɨnɨ'a'pɨ imo'nɨnɨ. Na'o, ayɨ' Kiraiso xɨ'o imo'nɨnɨ.
51002018	A'ma' wi' “Gorɨxo nene na'nɨ yayɨ' owinɨnɨ oyaneyɨnɨrɨ'na' rɨpɨnɨ epaxɨ'rɨnɨ.” yaiwiarɨgɨ'a'pimɨ seyɨ'ne' mɨxɨ'dɨpa yarɨŋagɨ'a sɨŋwɨ' nɨseanɨro “Nɨpɨkwɨnɨ mɨyarɨŋoɨ.” nɨsearɨro “Sewanɨŋɨ'yɨ'ne' sɨyikwɨ'pia'nɨŋɨ' mimo'narɨŋoɨ. Aŋɨ'najɨ'yo i'nɨmɨ nɨwurɨ'nɨro yayɨ' mumearɨŋoɨ.” seara'na'yɨ', arɨ'a' mɨwi' sa paimɨmɨ' e'ɨ'rɨxɨnɨ. Ayɨ' rɨpɨ na'nɨ seararɨŋɨnɨ. A'ma' e nɨrɨro yarɨgɨ'a'yɨ' nepa sɨŋwɨ' na'yi tɨ'nɨ mɨwɨnɨpa nerɨŋɨ'pimɨ da'nɨ e rɨro mɨ'kɨ' na' mimo'nɨŋa'na' nɨpɨkwɨnɨ mimo'nɨŋɨ' wigɨ' xwioxɨ'yo i'nɨŋɨ'pimɨ da'nɨ wa'rɨxa imo'nɨro yarɨgɨ'a'yɨ' eŋagɨ na'nɨ seararɨŋɨnɨ.
51002019	Xwɨyɨ'a' Kiraiso na'nɨ rɨnɨŋɨ' rɨpɨ enɨ ɨ'a' mɨxɨrarɨgɨ'a'yɨ'rɨnɨ. Nene oya' sɨyikɨ' imo'nɨŋwae'ne wara'ri' imo'nɨŋwɨnɨ. O mɨŋɨ'yi imo'nɨnɨ. Wara'ri' xo'mɨŋɨ' tɨ'nɨ wikɨ' tɨ'nɨ eŋagɨ na'nɨ xegɨ' imo'nɨŋɨ'pa imo'nɨŋɨ'ri'rɨnɨ. Wara'ri' mɨŋɨ'yimɨ i'ki'kɨ' winɨŋagɨ na'nɨ xwe' nimo'ga warɨŋɨ'pa oya' sɨyikɨ' imo'nɨŋwae'ne axɨ'pɨ omɨ mɨŋɨ'yimɨ'nɨŋɨ' i'ki'kɨ' winɨŋwa' eŋagɨ na'nɨ Gorɨxoya' dɨŋɨ'yo da'nɨ nimo'ga warɨŋwɨnɨ.
51002020	Kiraiso nɨperɨ'na' seyɨ'ne' o tɨ'nɨ ika'rɨnɨgɨ'a'yɨ'ne' eŋagɨ na'nɨ o tɨ'nɨ nawi'nɨ pɨyɨ' egɨ'a'yɨ'ne'nɨŋɨ' imo'nɨgɨ'a'rɨnɨ. Ayɨna'nɨ seyɨ'ne' a'ma' omɨ mɨxɨ'darɨgɨ'a'yɨ' wigɨ' amɨpi' xɨxegɨ'nɨ nepa mipɨmo'nɨpaxɨ' imo'nɨŋɨ'pia na'nɨ rɨnɨŋɨ'pimɨ sɨnɨ xɨ'dɨpaxɨ'yɨ'ne' mimo'nɨŋoɨ. Seyɨ'ne' e imo'nɨŋagɨ'a na'nɨ arɨre nero a'ma' omɨ mɨxɨ'darɨgɨ'a'yɨ' tɨ'nɨ nawi'nɨ nimo'nɨro'nɨŋɨ' wigɨ' rarɨgɨ'a'pɨ yarɨŋoɨ? Ŋwɨ' ikaxɨ' “Apɨ ɨ'a' mɨmaxɨrɨpanɨ. Apɨ gɨ'gɨ' bɨ mepanɨ. Apɨ ama'ɨ' ai' mɨro'nɨpanɨ.” rarɨgɨ'a'pɨ arɨ'a' bɨ mɨwipanɨ.
51002021	Kiraiso nɨperɨ'na' seyɨ'ne' o tɨ'nɨ ika'rɨnɨgɨ'a'yɨ'ne' eŋagɨ na'nɨ o tɨ'nɨ nawi'nɨ pɨyɨ' egɨ'a'yɨ'ne'nɨŋɨ' imo'nɨgɨ'a'rɨnɨ. Ayɨna'nɨ seyɨ'ne' a'ma' omɨ mɨxɨ'darɨgɨ'a'yɨ' wigɨ' amɨpi' xɨxegɨ'nɨ nepa mipɨmo'nɨpaxɨ' imo'nɨŋɨ'pia na'nɨ rɨnɨŋɨ'pimɨ sɨnɨ xɨ'dɨpaxɨ'yɨ'ne' mimo'nɨŋoɨ. Seyɨ'ne' e imo'nɨŋagɨ'a na'nɨ arɨre nero a'ma' omɨ mɨxɨ'darɨgɨ'a'yɨ' tɨ'nɨ nawi'nɨ nimo'nɨro'nɨŋɨ' wigɨ' rarɨgɨ'a'pɨ yarɨŋoɨ? Ŋwɨ' ikaxɨ' “Apɨ ɨ'a' mɨmaxɨrɨpanɨ. Apɨ gɨ'gɨ' bɨ mepanɨ. Apɨ ama'ɨ' ai' mɨro'nɨpanɨ.” rarɨgɨ'a'pɨ arɨ'a' bɨ mɨwipanɨ.
51002022	Ayɨ' rɨpɨ na'nɨ seararɨŋɨnɨ. Ŋwɨ' ikaxɨ' apɨ'nɨŋɨ' nɨrɨga uŋɨ'pɨ, ayɨ' sa amɨpi' aiwa'ranɨ, iniɨgɨ'ranɨ, nene nɨnɨ'a'na' anɨpa' imo'narɨŋɨ'pɨnɨ na'nɨ rɨnɨnɨ. Apɨ sa a'ma'yɨ' e'rowia'pɨ'nɨro e'wapɨ'nɨro yarɨgɨ'a'pɨrɨnɨ.
51002023	Apɨ rarɨgɨ'a'yɨ' Gorɨxomɨ yayɨ' owianeyɨnɨrɨ'na' dɨŋɨ' a'ma' moarɨgɨ'a'pɨnɨ xɨ'dɨro “Gorɨxo dɨŋɨ' niɨ'a' owinɨnɨrɨ a'ma' wiwanɨŋɨ'yɨ' sɨyikwɨ'pia'nɨŋɨ' oimo'nɨ'poyɨ.” rɨro “Gorɨxo dɨŋɨ' niɨ'a' owinɨnɨrɨ iwaŋɨ' oea'nɨ'poyɨ.” rɨro nero'na' nepaxɨŋɨ' pa'ki'nɨ' nimo'nɨro rarɨgɨ'a' eŋagɨ na'nɨ seyɨ'ne' xeŋwɨ' re wiaiwipaxɨ'rɨnɨ, “A'ma' e rarɨgɨ'a'yɨ' nepa dɨŋɨ' e'mɨ' sai'mɨ' nɨmoro rɨ'a rarɨŋoɨ?” Xeŋwɨ' e wiaiwipaxɨ' aiwɨ wigɨ' rarɨgɨ'a'pɨ, ayɨ' a'ma' nɨxɨ'dɨrɨŋɨ'pimɨ da'nɨ ɨ'wɨ' na'nɨ ɨ'eapa' winarɨŋɨ'pimɨ wi' pɨ'rɨ' rakipaxɨ' mimo'nɨŋɨ'pɨrɨnɨ.
51003001	Gorɨxo Kiraiso xwa'rɨpa'yo da'nɨ owia'pɨ'nɨmeanɨrɨ a'mɨ sɨŋɨ' nɨwimɨxɨrɨ'na' seyɨ'ne' enɨ axɨ'pɨ'nɨŋɨ' sɨŋɨ' seaimɨxɨŋɨ' eŋagɨ na'nɨ sɨwɨ' aŋɨ'namɨ da'nɨ —Aŋɨ'namɨ sea'yɨ eyɨ' Kiraiso sea'yɨ e nimo'nɨrɨ Gorɨxoya' we' na'u'mɨnɨ ŋweaŋerɨnɨ. Sɨwɨ' naŋɨ' e da'nɨ imo'nɨŋɨ'pɨ arɨge imo'nanɨ'wa'rɨ'anɨrɨ anɨŋɨ' minɨ' ne'ra u'ɨ'rɨxɨnɨ.
51003002	“Seyɨ'ne' sɨwɨ' sɨpi' xwɨ'a' tɨ'yo imo'nɨŋɨ'pɨ na'nɨ dɨŋɨ' mɨkwɨ'ro' aŋɨ'namɨ imo'nɨŋɨ'pɨ na'nɨ dɨŋɨ' ɨkwɨ'ro'ɨ'rɨxɨnɨ.” seararɨŋɨnɨ.
51003003	Ayɨ' rɨpɨ na'nɨ seararɨŋɨnɨ. Kiraiso pe'a'na' seyɨ'ne' enɨ o tɨ'nɨ nawi'nɨ ika'rɨnɨgɨ'a'yɨ'ne' eŋagɨ na'nɨ rɨxa'nɨŋɨ' pegɨ'a'rɨnɨ. A'ma' nɨperɨ'na' xa'mɨ yagɨ'a'pɨ pɨ'nɨ wia'rarɨgɨ'a'pa seyɨ'ne' Kiraiso tɨ'nɨ rɨxa'nɨŋɨ' pegɨ'a'yɨ'ne' enɨ axɨ'pɨ nero xa'mɨ yagɨ'a'pɨ pɨ'nɨ wia'rɨgɨ'a' eŋagɨ na'nɨ seararɨŋɨnɨ. Ayɨ' dɨŋɨ' nɨyɨmɨŋɨ' seyɨ'ne' Kiraiso tɨ'nɨ imo'nɨgɨ'a'pɨ —Apɨ Gorɨxo tɨ'nɨ axɨ' e imo'nɨŋɨ'pɨrɨnɨ. Apɨ a'ma' sɨŋwɨ' nɨseanɨro'na' anopasɨ'nɨpaxɨ' imo'nɨŋagɨ na'nɨ enɨ seararɨŋɨnɨ.
51003004	Kiraiso —O dɨŋɨ' nɨyɨmɨŋɨ' nene imo'nɨŋwa'pɨ mɨ'kɨ' ikiŋorɨnɨ. O rɨxa sɨŋa'nɨ piaumɨmɨ' ina'na' seyɨ'ne' enɨ o tɨ'nɨ imo'nɨgɨ'a'pɨ piaumɨmɨ' inɨpɨ'rɨ'a'rɨnɨ. Piaumɨmɨ' ninɨro'na' Kiraiso nikɨ'nɨrɨ sea'yɨ e imo'nɨŋɨ'pa seyɨ'ne' enɨ axɨ'pɨ nimo'nɨro yarɨ'na' a'ma' sɨŋwɨ' mɨseanopasɨ'nɨ' mi' seao'mɨxɨpɨ'rɨ'a'rɨnɨ.
51003005	Ayɨna'nɨ “Gɨ' we' sɨkwɨ' amɨpi', ayɨ' ɨ'wɨ' apɨ na'nɨ rɨ'a imo'nɨnɨ?” nɨyaiwirɨ xe ɨ'wɨ' apɨ na'nɨ mɨŋɨ' oninɨnɨrɨ me' “Apɨ emɨnɨrɨ na'nɨ rɨxa a'ma' pɨyɨ'nɨŋɨ' imo'nɨŋa'onɨrɨ'anɨ?” yaiwinɨ'ɨ'rɨxɨnɨ. E nɨyaiwinɨro ɨ'wɨ' minɨpa e'ɨ'rɨxɨnɨ. Piaxɨ' wea'nɨpaxɨ' imo'nɨŋɨ'pɨ mepa e'ɨ'rɨxɨnɨ. Ɨ'wɨ' na'nɨ mɨŋɨ' minɨpa e'ɨ'rɨxɨnɨ. Ɨ'wɨ' na'nɨ ɨ'eapa' seainarɨŋɨ'pɨ xe oneainɨnɨrɨ sɨŋwɨ' mɨwɨnɨpa e'ɨ'rɨxɨnɨ. Aya' tɨ'ŋɨ' wi' mɨnɨmu'ropa oenɨrɨ mepa e'ɨ'rɨxɨnɨ. A'ma' aya' tɨ'ŋɨ' bɨ mɨnɨmu'ropa oenɨrɨ yarɨgɨ'a'yɨ' Ŋwɨ'a' nepa imo'nɨŋo na'nɨ dɨŋɨ' mamopa nero apɨ na'nɨnɨ nero'na' wigɨ' ŋwɨ'a'nɨŋɨ' nimɨxɨro yarɨgɨ'a' eŋagɨ na'nɨ seararɨŋɨnɨ.
51003006	Ayɨ' rɨpɨ na'nɨ “Apɨ apɨ mepa e'ɨ'rɨxɨnɨ.” seararɨŋɨnɨ. A'ma' pɨ'rɨ' nɨwiai'kiro e yarɨgɨ'a'yo Gorɨxo pɨrɨ' umamonɨ'a' eŋagɨ na'nɨ seararɨŋɨnɨ.
51003007	Eŋi'na' seyɨ'ne' Gorɨxomɨ pɨ'rɨ' wiai'kiarɨgɨ'a'yɨ' tɨ'nɨ nɨkumɨxɨnɨro nero'na' seyɨ'ne' enɨ e ne'ra wagɨ'a'rɨnɨ.
51003008	Seyɨ'ne' xa'mɨ axɨ'pɨ e ne'ra wagɨ'a'yɨ'ne' aiwɨ agwɨ ri'na' rɨpɨ rɨpɨ wi' mepa e'ɨ'rɨxɨnɨ. Wikɨ' mo'nɨnɨpa e'ɨ'rɨxɨnɨ. Wikɨ' rɨ'a' a'pia'wɨ'nɨŋɨ' mɨwe'nɨpa e'ɨ'rɨxɨnɨ. U'nu'nɨŋɨ' mɨwika'rɨpa e'ɨ'rɨxɨnɨ. Xwɨyɨ'a'pai mɨŋwɨra'rɨpa e'ɨ'rɨxɨnɨ. Ikayɨ'wɨ' mumearɨpa e'ɨ'rɨxɨnɨ.
51003009	Yapɨ' mɨrɨnɨpa e'ɨ'rɨxɨnɨ. Ayɨ' rɨpɨ na'nɨ “Apɨ apɨ mepa e'ɨ'rɨxɨnɨ.” seararɨŋɨnɨ. Seyɨ'ne' xa'mɨ imo'nagɨ'a'pɨ emɨ nɨmoro sɨnɨ e nimo'nɨro'na' sɨpi' yagɨ'a'pɨ pɨ'nɨ nɨwia'rɨma'na'
51003010	a'mɨ rɨxa sɨŋɨ'yɨ'ne' imo'nɨgɨ'a' eŋagɨ na'nɨ seararɨŋɨnɨ. Dɨŋɨ' sɨŋɨ' agwɨ ri'na' seyɨ'ne' imo'nɨgɨ'a'pɨ Gorɨxo xewanɨŋo imo'nɨŋɨ'pɨ na'nɨ xɨxenɨ nɨjɨ'a' oimo'nɨ'poyɨnɨrɨ seaimɨxɨŋɨ'rɨnɨ. Apɨ dɨŋɨ' xɨ'o imo'nɨŋɨ'pa oimo'nɨ'poyɨnɨrɨ sɨnɨ anɨŋɨ' axɨ'pɨnɨ a'mɨ bɨ tɨ'nɨ bɨ tɨ'nɨ nɨseaimɨxa warɨnɨ.
51003011	A'ma' dɨŋɨ' sɨŋɨ' tɨ'gɨ'a'yɨ'ne' nɨseaimɨxa warɨŋagɨ na'nɨ wiyɨ'ne' Gɨrikɨyɨ'ne'ranɨ, wiyɨ'ne' Judayɨ'ne'ranɨ, ayɨ' ananɨrɨnɨ. Wiyɨ'ne' iyɨ' sɨ'mɨ' sɨ'o' wa'kwi'nɨgɨ'a'yɨ'ne'ranɨ, mɨwa'kwi'nɨgɨ'a'yɨ'ne'ranɨ, ayɨ' enɨ ananɨrɨnɨ. Wiyɨ'ne' e'ma'yɨ'ne'ranɨ, kɨnɨxɨ'yɨ'ne'ranɨ, ayɨ' enɨ ananɨrɨnɨ. Wiyɨ'ne' xɨna'i'wayɨ'ne'nɨŋɨ' nimo'nɨro omɨŋɨ' wiiarɨgɨ'a'yɨ'ne'ranɨ, omɨŋɨ' wiipɨ'rɨ na'nɨ a'xeŋwarɨ' minɨgɨ'a'yɨ'ne'ranɨ, ayɨ' enɨ ananɨrɨnɨ. Na' bɨnɨ xwe' imo'nɨŋɨ'pɨ, ayɨ' Kiraiso tɨ'nɨ ika'rɨnɨgɨ'a'pɨrɨnɨ. O nɨpimɨnɨ sea'yɨ e wimo'nɨŋorɨnɨ. Pi' pi' a'ma' imo'nɨgɨ'a'pɨ omɨ dɨŋɨ' nɨwɨkwɨ'roro'na' ananɨ o tɨ'nɨ ika'rɨnɨpaxɨ'rɨnɨ.
51003012	Gorɨxo ɨ'a' yɨyamɨxɨmɨ' seairɨ a'ma' nionɨya' oimo'nɨ'poyɨnɨrɨ seaimɨxɨrɨ dɨŋɨ' sɨxɨ' seayirɨ egɨ'a'yɨ'ne' eŋagɨ na'nɨ rɨpɨ e'ɨ'rɨxɨnɨ. Wi'nɨyo wa' wianɨ'ɨ'rɨxɨnɨ. Dɨŋɨ' sɨpi' enɨ wi'ɨ'rɨxɨnɨ. Sea'yɨ e sea'yɨ e mimo'nɨ' sɨyikwɨ'piayɨ'ne'nɨŋɨ' imo'nɨ'ɨ'rɨxɨnɨ. Nɨyapenɨma'na' urɨ'ɨ'rɨxɨnɨ. Aŋaŋɨ'nɨ murɨ' xe o'ɨ' oneaimo'poyɨnɨrɨ e'ɨ'rɨxɨnɨ.
51003013	Segɨ'yɨ' pi' pi' seaika'rɨ'agɨ'a ai' seyɨ'ne' enɨ xɨxewia'mɨ' mɨwipa e'ɨ'rɨxɨnɨ. Segɨ' wo sɨpi' seaika'rɨ'agɨ na'nɨ xwɨyɨ'a' umearɨpaxɨ' eŋa'na'yɨ', yokwarɨmɨ' wii'ɨ'rɨxɨnɨ. A'mɨna'o yokwarɨmɨ' seaiiŋɨ'pa axɨ'pɨ e wii'ɨ'rɨxɨnɨ.
51003014	Apɨ apɨ nɨpɨnɨ nero aiwɨ aŋɨpaxɨ' epaxɨ'pɨ, ayɨ' rɨpɨrɨnɨ. Xɨxe dɨŋɨ' sɨxɨ' yinɨ'ɨ'rɨxɨnɨ. E nero'na' pi'ra'nɨŋɨ' nawi'nɨ kumɨxɨnɨpɨ'rɨ'a' eŋagɨ na'nɨ seararɨŋɨnɨ.
51003015	Kiraiso seyɨ'ne' pɨyɨ'a' seawɨ'rɨŋɨ' eŋagɨ na'nɨ omɨ wi' pɨ'rɨ' mɨwiai'ki' segɨ' wi'nɨyɨ' tɨ'nɨ pi'ra'nɨŋɨ' nɨkumɨxɨnɨro ŋwea'ɨ'rɨxɨnɨ. Seyɨ'ne' Kiraisoya' sɨyikɨ' imo'nɨgɨ'a' wi'nɨyɨ' tɨ'nɨ nɨkumɨxɨnɨro pi'ra'nɨŋɨ' oŋwea'poyɨnɨrɨ ɨ'a' seaumɨrɨŋɨ'yɨ'ne' eŋagɨ na'nɨ seararɨŋɨnɨ. I'ni'na' Gorɨxomɨ yayɨ' wiayi'ɨ'rɨxɨnɨ.
51003016	Xwɨyɨ'a' Kiraiso na'nɨ rɨnɨŋɨ'pɨ seyɨ'ne' aumau'mɨ' inɨ'ɨ'rɨxɨnɨ. Segɨ' soŋɨ' tɨ'nɨ seaŋɨ' tɨ'nɨ apɨ nɨrɨro'na' nɨre'wapɨ'nɨro i'kwairɨrɨ' inɨro yarɨgɨ'a'pimɨ da'nɨ xwɨyɨ'a' o na'nɨ rɨnɨŋɨ'pɨ aumau'mɨ' inɨ'ɨ'rɨxɨnɨ. Soŋɨ' tɨ'nɨ seaŋɨ' tɨ'nɨ apɨ nɨrɨro'na' maŋɨ'pa'nɨ mɨrɨ' “Gorɨxo e neaiiŋɨ'rɨ'anɨ?” nɨyaiwiro omɨ xwioxɨ' ai' tɨ'nɨ niɨ'a' nɨseainɨrɨ yayɨ' wi'ɨ'rɨxɨnɨ.
51003017	Pi' pi' seyɨ'ne' nɨrɨro'na'ranɨ, pi' pi' nero'na'ranɨ, “A'mɨna' Jisasomɨ i'nɨmɨ wurɨ'nɨŋwae'nerɨ'anɨ?” nɨyaiwiro a'ma' xɨ'oya'yɨ' epaxɨ'pɨnɨ e'ɨ'rɨxɨnɨ. E nero'na' “Kiraiso nene na'nɨ e neaiiŋɨ'rɨ'anɨ?” nɨyaiwiro a'po Gorɨxomɨ yayɨ' wi'ɨ'rɨxɨnɨ.
51003018	Apɨxi'wayɨ'ne', segɨ' oxowamɨ sɨmaŋwɨ'yo'nɨŋɨ' wurɨ'nɨ'ɨ'rɨxɨnɨ. A'mɨna' Jisaso tɨ'nɨ ika'rɨnɨgɨ'i'wayɨ'ne' e epaxɨ' eŋagɨ na'nɨ seararɨŋɨnɨ.
51003019	Oxoyɨ'ne' segɨ' apɨxi'wa na'nɨ dɨŋɨ' sɨpi' seai'wɨnɨgɨnɨ. Narɨrɨmɨ' mɨwipa e'ɨ'rɨxɨnɨ.
51003020	Niai'wɨ'yɨ'ne', segɨ' ino'ki'wa a'powa sekaxɨ' pi' pi' seara'na' arɨ'a' yɨ'mɨgɨ' wi'ɨ'rɨxɨnɨ. E nero'na' A'mɨna'o yayɨ' winɨpaxɨ'pɨ yarɨŋagɨ'a na'nɨ seararɨŋɨnɨ.
51003021	Xanowayɨ'ne', segɨ' niai'wɨ'yo e'wapɨyɨ' nɨwirɨ'na' mɨxɨ'nɨŋɨ' mɨyomɨxɨpa e'ɨ'rɨxɨnɨ. Segɨ' niai'wɨ'yɨ' dɨŋɨ' anɨŋɨ' rakia'rɨnɨpɨ'rɨxɨnɨrɨ seararɨŋɨnɨ.
51003022	Xɨna'i'wayɨ'ne'nɨŋɨ' nimo'nɨro omɨŋɨ' wiiarɨgɨ'a'yɨ'ne', segɨ' bosowa pi' pi' seara'na' arɨ'a' nɨwiro xɨxenɨ e'ɨ'rɨxɨnɨ. Segɨ' bosowaya' sɨŋwɨ' anɨgɨ'e da'nɨnɨ e e'ɨ'rɨxɨnɨrɨ mɨseararɨŋɨnɨ. Omɨŋɨ' yarɨgɨ'a'yɨ' yapɨ nimo'nɨro wiepɨsarɨgɨ'a'pa me' “Aya' tɨ'nɨ oyaneyɨ.” nɨyaiwiro e'ɨ'rɨxɨnɨ. Seyɨ'ne' A'mɨna'omɨ wa'yɨ' wiarɨgɨ'a'yɨ'ne' eŋagɨ na'nɨ seararɨŋɨnɨ.
51003023	Omɨŋɨ' wiiarɨgɨ'a'yɨ'ne' pi' pi' nerɨ'na'yɨ' “A'ma' na'nɨnɨ rɨwiiarɨŋwɨnɨ?” nɨyaiwiro u'rapi' yarɨgɨ'a'yɨ' yarɨgɨ'a'pa me' “A'mɨna' Jisaso na'nɨ rɨwiiarɨŋwɨnɨ?” nɨyaiwiro pi'ra'nɨŋɨ' yarɨgɨ'a'yɨ' yarɨgɨ'a'pa seyɨ'ne' enɨ e nero aya' tɨ'nɨ e'ɨ'rɨxɨnɨ.
51003024	Seyɨ'ne' nɨjɨ'a'rɨnɨ. A'ma' wi' marɨ'a'ɨ, A'mɨna' Jisaso yayɨ' nɨseaimorɨ Gorɨxo “Naŋɨ' e nɨseaiimɨ'a'rɨnɨ.” ra'rɨŋɨ'pɨ seaiinɨ'a' eŋagɨ na'nɨ seararɨŋɨnɨ. Bosɨ' seyɨ'ne' wiiarɨgɨ'o, ayɨ' A'mɨna' Kiraiso eŋagɨ na'nɨ seararɨŋɨnɨ.
51003025	Gɨyɨ' gɨyɨ' sɨpi'nɨ ne'ra nurɨ'na'yɨ', Gorɨxo pɨrɨ' numamorɨ'na' mɨmearo' sɨpi' ayɨ' e'ɨ'a'pɨ tɨ'nɨ xɨxenɨ pɨrɨ' umamonɨ'a' eŋagɨ na'nɨ seararɨŋɨnɨ.
51004001	Bosoyɨ'ne', “None enɨ bosɨ' aŋɨ'namɨ wo tɨ'ŋwa'onerɨ'anɨ?” nɨyaiwiro segɨ' ino'ki'wa'nɨŋɨ' nimo'nɨro omɨŋɨ' seaiiarɨgɨ'a'yo neŋwɨpero pi'ra'nɨŋɨ' numerɨ'na' epaxɨ'pɨnɨ tɨ'nɨ xɨxenɨ ume'ɨ'rɨxɨnɨ.
51004002	Seyɨ'ne' Gorɨxomɨ rɨxɨŋɨ' nurɨro'na' xai'wɨ' nɨwakɨrɨ'mɨxɨnɨma'na' nɨra u'ɨ'rɨxɨnɨ. E nero'na' dɨŋɨ' yai'kia' nɨmo'ma'na' mepa ero yayɨ' wiro e'ɨ'rɨxɨnɨ.
51004003	E nero'na' none na'nɨ enɨ rɨxɨŋɨ' neaurɨyi'ɨ'rɨxɨnɨ. None xwɨyɨ'a' Kiraiso na'nɨ eŋi'na' da'nɨ i'nɨmɨ imo'nagɨ'pɨ —Xwɨyɨ'a' apɨ nionɨ gwɨ' ŋweaŋa'pɨrɨnɨ. Apɨ a'ma'yo woa'kɨ'kɨ' wianɨ'wa' na'nɨ “O'ɨ' wimoiɨ.” nurɨro rɨxɨŋɨ' neaurɨyi'ɨ'rɨxɨnɨ.
51004004	“ ‘Nionɨ apɨ nɨrɨrɨ'na' sɨŋa'nɨ a'waŋɨ' urɨ'ɨmɨgɨnɨ.’ nimo'narɨŋɨ'pɨ tɨ'nɨ xɨxenɨ urɨmɨ'a na'nɨ rɨxɨŋɨ' neaurɨyi'ɨ'rɨxɨnɨ.” seararɨŋɨnɨ.
51004005	Seyɨ'ne' a'ma' Jisasoya' sɨyikɨ' mimo'nɨgɨ'a'yɨ' tɨ'nɨ nɨŋwearo'na' dɨŋɨ' e'mɨ' sai'mɨ' nɨmo'ma'na' e'ɨ'rɨxɨnɨ. I'ni'na' ayɨ' tɨ'nɨ nɨŋwearo'na' “Ayɨ' Gorɨxo na'nɨ dɨŋɨ' mopaxi'na' ri'na'rɨ'anɨ?” nɨyaiwiro we' ro'nɨŋɨ'pɨnɨ e'ɨ'rɨxɨnɨ.
51004006	I'ni'na' xwɨyɨ'a' nurɨro'na' segɨ' xwɨyɨ'a' aiwa'yo saxɨ' nɨmoro'na' awɨ'i' yarɨŋɨ'pa'nɨŋɨ' nimɨxɨro urɨ'ɨ'rɨxɨnɨ. E nero'na' a'ma' seyɨ'ne' yarɨŋɨ' seai'ɨ'a' ayɨ' ayo “Apɨ urɨpaxɨ'rɨnɨ.” nɨyaiwiro xɨxenɨ urɨpaxɨ' imo'nɨŋɨ'pɨ tɨ'nɨ urɨpɨ'rɨ'a'rɨnɨ.
51004007	Nionɨ nika'rarɨgɨ'a' nɨpɨnɨ Tikikaso —O negɨ' nɨrɨxɨ'mea' dɨŋɨ' sɨxɨ' uyiŋwa'orɨnɨ. Dɨŋɨ' uŋwɨra'rɨpaxɨ' imo'nɨŋɨ'pɨnɨ yarɨŋorɨnɨ. A'mɨna'o na'nɨ wa'ɨ' uranɨ na'nɨ gwɨ' mo'nɨŋwa' worɨnɨ. O nɨbɨrɨ a'waŋɨ' searɨnɨ'a'rɨnɨ.
51004008	Ayɨ' rɨpɨ na'nɨ urowa're'naparɨŋɨnɨ. O nɨseai'mearɨ a'waŋɨ' seara'na' seyɨ'ne' “Porowamɨ wi'meaarɨŋɨ'pɨ, ayɨ' apɨrɨ'anɨ?” yaiwiro dɨŋɨ' wɨ'a' seao'nɨrɨ enɨ'a na'nɨ urowa're'naparɨŋɨnɨ.
51004009	Nionɨ Tikikasomɨ tɨ'nɨ Onesimasomɨ tɨ'nɨ —O enɨ negɨ' nɨrɨxɨ'mea'yɨ' imo'nɨŋɨ' worɨnɨ. Dɨŋɨ' uŋwɨra'rɨpaxɨ' neaiiarɨŋorɨnɨ. Negɨ' dɨŋɨ' sɨxɨ' uyiŋwa'orɨnɨ. Omɨ enɨ segɨ' tɨ'ŋɨ' e na'nɨ urowa're'naparɨŋɨnɨ. Awau' amɨpi' none re neaimo'narɨŋɨ'pɨ na'nɨ a'waŋɨ' searɨpɨsɨ'iɨ.
51004010	Arisɨtakaso —O nionɨ tɨ'nɨ nawi'nɨ gwɨ' ŋweagwɨ'i'orɨnɨ. O seyɨ'ne' yayɨ' seaiwa're'naparɨnɨ. Mako —O Banabasomɨ xoayorɨnɨ. O enɨ yayɨ' seaiwa're'naparɨnɨ. O seyɨ'ne' tɨ'ŋɨ' e re'mo'napa'na'yɨ', o na'nɨ nionɨ xa'mɨ bɨ searɨŋa' eŋagɨ na'nɨ yayɨ' wi'ɨ'rɨxɨnɨ.
51004011	Jisaso —O yoɨ' bɨ a'mɨ Jasɨtasoyɨ wɨ'rɨnɨŋorɨnɨ. O enɨ yayɨ' seaiwa're'naparɨnɨ. Judayɨ' nɨ'nɨ eŋagɨ aiwɨ Porone a'ma' wi' enɨ Gorɨxomɨ dɨŋɨ' nɨwɨkwɨ'rorɨŋɨ'pimɨ da'nɨ oya' xwioxɨ'yo ŋwea'ɨ'rɨxɨnɨrɨ wa'ɨ' rɨmearɨŋwa'pa axɨ'pɨ nero gwɨ' mo'nɨŋwa'wa, ayɨ' wau' wonɨ awarɨnɨ. Rɨpɨ enɨ nionɨ dɨŋɨ' wɨ'a' no'nɨgɨ'a'warɨnɨ.
51004012	Epapɨraso —O segɨ'yɨ' worɨnɨ. Jisasɨ Kiraisoya' xɨna'i'nɨŋɨ' nimo'nɨrɨ omɨŋɨ' wiiarɨŋɨ' worɨnɨ. O enɨ yayɨ' seaiwa're'naparɨnɨ. O Gorɨxomɨ xwɨyɨ'a' rɨrɨmɨ' nɨwirɨ'na' sɨ'mɨ' nɨxeadɨ'pe'nɨrɨ seyɨ'ne' na'nɨ anɨŋɨ' minɨ' rɨxɨŋɨ' seaurɨyarɨŋɨ'rɨnɨ. Seyɨ'ne' yo'ɨ' imo'nɨro “Gorɨxo a'ma' xɨ'oya' e e'ɨ'rɨxɨnɨrɨ wimo'narɨŋɨ'pɨ, ayɨ' apɨrɨ'anɨ?” yaiwia'rɨro e'ɨ'rɨxɨnɨrɨ rɨxɨŋɨ' seaurɨyarɨŋɨ'rɨnɨ.
51004013	O seyɨ'ne' na'nɨ tɨ'nɨ se'rɨxɨ'mea' imo'nɨgɨ'a' Reodisia ŋwea'yɨ' na'nɨ tɨ'nɨ se'rɨxɨ'mea' imo'nɨgɨ'a' Xiraporisɨ ŋwea'yɨ' na'nɨ tɨ'nɨ i'kɨ'nɨŋɨ' sɨpi' wiarɨŋagɨ sɨŋwɨ' wɨnarɨŋa' eŋagɨ na'nɨ seararɨŋɨnɨ.
51004014	Ruko —O dokɨta' nene dɨŋɨ' sɨxɨ' uyiŋwa'orɨnɨ. O enɨ yayɨ' seaiwa're'naparɨnɨ. Dimaso enɨ yayɨ' seaiwa're'naparɨnɨ.
51004015	Seyɨ'ne' segɨ' se'rɨxɨ'mea'nɨŋɨ' imo'nɨgɨ'a' Reodisia ŋwea'yo “Poro yayɨ' seaiwa're'napɨŋoɨ.” urɨ'poyɨ. Nibai'mɨ tɨ'nɨ a'ma' Jisasoya' sɨyikɨ' imo'nɨgɨ'a' i'ya' aŋiwa'mɨ awi' ea'narɨgɨ'a'yo tɨ'nɨ enɨ “Poro yayɨ' seaiwa're'napɨŋoɨ.” urɨ'poyɨ.
51004016	Seyɨ'ne' payɨ' nionɨ eaarɨŋa' rɨna segɨ' awi' ea'nɨgɨ'e da'nɨ ɨ'a' nɨroa'rɨma'na' a'mɨ Jisasoya' sɨyikɨ' imo'nɨgɨ'a' Reodisia ŋweagɨ'a'yɨ' enɨ ɨ'a' oro'poyɨnɨrɨ wi'ɨ'rɨxɨnɨ. Payɨ' nionɨ ayɨ' na'nɨ ea'a'na seyɨ'ne' enɨ nura'pɨro ɨ'a' ro'ɨ'rɨxɨnɨ.
51004017	Akipasomɨ re urɨ'ɨ'rɨxɨnɨ, “Joxɨ A'mɨna'o tɨ'nɨ ika'rɨnɨŋoxɨ eŋagɨ na'nɨ o e e'ɨrɨxɨnɨrɨ rɨrɨ'peaŋɨ'pɨ na'nɨ dɨŋɨ' nɨmorɨ xɨxenɨ nɨpɨnɨ ya'rɨ'ɨrɨxɨnɨ.” urɨ'ɨ'rɨxɨnɨ.
51004018	Poronɨ niɨwanɨŋonɨ gɨ' we' tɨ'nɨ yoparɨ' rɨpɨ yayɨ' nɨseaiwa're'napɨrɨ eaarɨŋɨnɨ. Nionɨ na'nɨ “O sɨnɨ gwɨ' rɨŋweanɨ?” nɨyaiwiro Gorɨxomɨ rɨxɨŋɨ' nurɨyi'ɨ'rɨxɨnɨ. “Gorɨxo wa' seawianɨ'wɨnɨgɨnɨ.” nimo'narɨnɨ.
52001001	Poronɨ tɨ'nɨ Sairaso tɨ'nɨ Timotio tɨ'nɨ none Jisasoya' sɨyikɨ' imo'nɨgɨ'a' Tesaronaika ŋwea'yɨ'ne' —Seyɨ'ne' a'po Gorɨxo tɨ'nɨ A'mɨna' Jisasɨ Kiraiso tɨ'nɨ nawi'nɨ ika'rɨnɨgɨ'a'yɨ'ne'rɨnɨ. Seyɨ'ne' na'nɨ payɨ' rɨna nearɨ mo'naparɨŋwɨnɨ. “Awau' wa' seawianɨri seyɨ'ne' nɨwayɨro'nɨro ŋweapɨ'rɨ na'nɨ seaiiri e'isixɨnɨ.” neaimo'narɨnɨ.
52001002	None i'ni'na' seyɨ'ne' na'nɨ Gorɨxomɨ yayɨ' nɨwirane rɨxɨŋɨ' nurɨrane'na' seyɨ'ne' na'nɨ enɨ seaurɨyarɨŋwa'rɨnɨ.
52001003	Seyɨ'ne' A'mɨna' Jisasɨ Kiraisomɨ dɨŋɨ' nɨwɨkwɨ'rorɨŋɨ'pimɨ da'nɨ nuxɨ'dɨro'na' rɨ'wɨ' nɨrɨ'kwi'nɨrɨ'nɨŋɨ' egɨ'a'pɨ na'nɨ arɨ'a' mikeamopa erane omɨ dɨŋɨ' sɨxɨ' nuyiro na'nɨ anɨŋɨ' minɨ' egɨ'a'pɨ na'nɨ enɨ arɨ'a' mikeamopa erane o a'mɨ weapɨ'wɨnɨgɨnɨrɨ wenɨŋɨ' nerɨ ŋweaarɨgɨ'a'pɨ na'nɨ enɨ arɨ'a' mikeamopa erane nerane mima'yo nɨtɨnɨrane na'nɨ a'po Gorɨxomɨ nurɨrane'na' rɨxɨŋɨ' seaurɨyarɨŋwa'rɨnɨ.
52001004	Negɨ' nɨrɨxɨ'mea'yɨ'ne', Gorɨxo dɨŋɨ' sɨxɨ' nɨseayirɨ ɨ'a' yɨyamɨxɨmɨ' seaiŋɨ'pɨ na'nɨ none nɨjɨ'a' imo'nɨŋwɨnɨ.
52001005	Ayɨ' rɨpɨ na'nɨ nɨjɨ'a' e imo'nɨŋwɨnɨ. Xwɨyɨ'a' yayɨ' neainarɨŋɨ'pɨ wa'ɨ' nɨseare'mearɨ'na' maŋɨ'pa' tɨ'nɨ xwɨyɨ'a'nɨ mɨseare'wapɨyiŋwanigɨnɨ. “Xwɨyɨ'a' apɨ nepa imo'nɨnɨ.” neaipɨmo'narɨ'na' emɨmɨ' eŋɨ' ea'nɨŋɨ' imo'nɨŋɨ' bɨ enɨ kwi'yɨ'pimɨ da'nɨ seai'wapɨyiŋwanigɨnɨ. None seyɨ'ne' tɨ'nɨ nɨŋwearane'na' eŋwa'pɨ —Apɨ seyɨ'ne' arɨra' oseaianeyɨnɨrɨ eŋwa'pɨrɨnɨ. Apɨ na'nɨ seyɨ'ne' nɨjɨ'a' imo'nɨŋoɨ.
52001006	Seyɨ'ne' none eŋwa'pɨ na'nɨ enɨ ikanɨŋɨ' neairo A'mɨna'omɨ ikanɨŋɨ' wiro egɨ'a'rɨnɨ. E nero'na' xwɨyɨ'a' yayɨ' neainarɨŋɨ'pɨ xɨxenɨ arɨ'a' nɨwiro nɨxɨ'dɨro'na' xeanɨŋɨ' aya' wi' seai'mea'agɨ aiwɨ yayɨ' kwi'yɨ' sɨxɨ' seami'mo'ɨ'pɨ tɨ'nɨ nɨxɨ'da ugɨ'a'rɨnɨ.
52001007	Seyɨ'ne' e nɨxɨ'da nuro'na' a'ma' Kiraisomɨ dɨŋɨ' wɨkwɨ'roarɨgɨ'a' Masedonia pɨropenɨsɨ'yo ŋweagɨ'a'yo tɨ'nɨ Gɨrikɨ pɨropenɨsɨ'yo ŋweagɨ'a'yo tɨ'nɨ ayo nɨyonɨ sɨŋwepɨgɨ' wigɨ'a'rɨnɨ. Kiraisomɨ nuxɨ'dɨro'na' xeanɨŋɨ' seai'mea'agɨ aiwɨ yayɨ' tɨ'nɨ anɨŋɨ' nuxɨ'dɨrɨŋɨ'pimɨ da'nɨ sɨŋwepɨgɨ' wigɨ'a'rɨnɨ.
52001008	Ayɨ' rɨpɨ na'nɨ seararɨŋɨnɨ. Xwɨyɨ'a' seyɨ'ne' A'mɨna'o na'nɨ nɨrɨga u'ɨ'a'pɨ a'ma' rɨ'aiwa' nɨremea'ga warɨgɨ'a'pa'nɨŋɨ' nɨrɨga nurɨ'na' Masedonia pɨropenɨsɨ'yo tɨ'nɨ Gɨrikɨ pɨropenɨsɨ'yo tɨ'nɨ apiau'mɨnɨ mɨrɨnɨŋɨnigɨnɨ. Aŋɨ' nɨmɨnɨ seyɨ'ne' Gorɨxomɨ dɨŋɨ' wɨkwɨ'ro'ɨ'a'pɨ na'nɨ arɨ'a' wia'rɨgɨ'awixɨnɨ. Rɨxa arɨ'a' wi'ɨ'a' eŋagɨ na'nɨ none a'mɨ aŋɨ' bimɨ nɨre'morɨ'na' seyɨ'ne' na'nɨ bɨ tɨ'nɨ rɨpaxɨ' menɨnɨ.
52001009	Ayɨ' rɨpɨ na'nɨrɨnɨ. A'ma' nɨ'nɨ none seyɨ'ne' tɨ'ŋɨ' e na'nɨ ba'na' nɨneami'mɨnɨro egɨ'a'pɨ na'nɨ repɨyɨ' inɨro seyɨ'ne' Gorɨxo, nepa ŋwɨ'a' dɨŋɨ' nɨyɨmɨŋɨ' tɨ'ŋɨ' imo'nɨŋomɨ uxɨ'dɨpɨ'rɨ na'nɨ nɨkɨnɨmo'nɨma'na' segɨ' ŋwɨ'a'pimɨ rɨ'wɨ' umogɨ'a'pɨ na'nɨ repɨyɨ' inɨro
52001010	seyɨ'ne' Gorɨxomɨ xewaxo —O xwa'rɨpa'yo da'nɨ owia'pɨ'nɨmeanɨrɨ sɨŋɨ' wimɨxɨŋorɨnɨ. Ɨ'wɨ' a'ma' yarɨgɨ'a'pɨ na'nɨ Gorɨxo wikɨ' rɨ'a' a'pia'wɨ'nɨŋɨ' nɨwo'nɨrɨ rɨ'we'na' pɨrɨ' umamonɨ'a'pimɨ da'nɨ e'ɨ' neami'mɨnarɨŋorɨnɨ. Ayɨ' womanɨ. Sa Jisasorɨnɨ. O aŋɨ'namɨ da'nɨ weapɨnɨ'e na'nɨ seyɨ'ne' xwayɨ' nanɨrɨ ŋweaarɨgɨ'a'pɨ na'nɨ repɨyɨ' inɨro yarɨ'na' wi'meaarɨŋwa' eŋagɨ na'nɨ none a'mɨ bɨ tɨ'nɨ urɨpaxɨ' mimo'nɨŋwɨnɨ.
52002001	Gɨ' nɨrɨxɨ'mea'yɨ'ne', seyɨ'ne' nɨjɨ'a'rɨnɨ. None seyɨ'ne' tɨ'ŋɨ' e nɨseai'mearɨ'na' wa'ɨ' yopa mɨseamearɨgɨnɨŋwanigɨnɨ.
52002002	Sɨnɨ seyɨ'ne' tɨ'a'mɨnɨ mɨseare'meapa nerɨ aŋɨ' Piripaiyo wa'ɨ' emearɨ'na' apimɨ da'ŋɨ'yɨ' xeanɨŋɨ' neaika'rɨro rɨkɨkɨrɨ'o' neairo egɨ'a'pɨ na'nɨ seyɨ'ne' rɨxa nɨjɨ'a'rɨnɨ. E neaika'rɨ'agɨ'a aiwɨ e pɨ'nɨ nɨwia'rɨmɨ seyɨ'ne' tɨ'a'mɨnɨ nɨbɨrɨ'na' a'ma' obaxɨ' pɨ'rɨpɨ'rɨ' neaianɨro yarɨŋagɨ'a ai' Gorɨxo dɨŋɨ' sɨxɨ' neami'mo'ɨ'pimɨ da'nɨ masɨsɨ'a' bɨ mɨneainɨ' xwɨyɨ'a' yayɨ' neainarɨŋɨ'pɨ xɨxenɨ nɨseara uŋwanigɨnɨ.
52002003	A'ma' xwɨyɨ'a' yayɨ' neainarɨŋɨ'pɨ dɨŋɨ' oɨkwɨ'ro'poyɨnɨrɨ nurɨrane'na' nepa mimo'nɨŋɨ'pimɨ da'nɨ wi' urarɨŋwa'manɨ. Nɨpɨkwɨnɨ mimo'nɨŋɨ'pɨ owika'raneyɨnɨrɨ wi' urarɨŋwa'manɨ. Yapɨ' owi'wapɨyaneyɨnɨrɨ urarɨŋwa'manɨ.
52002004	E mepa nerane Gorɨxo “Porowa mɨmɨwia'roarɨgɨ'a'warɨ'anɨ?” nɨyaiwirɨ xwɨyɨ'a' yayɨ' neainarɨŋɨ'pɨ wa'ɨ' uranɨ'wa' na'nɨ dɨŋɨ' neaŋwɨra'rɨŋɨ' eŋagɨ na'nɨ xɨ'o rɨ'ɨ'rɨxɨnɨrɨ wimo'nɨŋɨ'pɨ tɨ'nɨ xɨxenɨ axɨ'pɨnɨ urarɨŋwa'rɨnɨ. A'ma' wi' nene na'nɨ yayɨ' owinɨ'poyɨnɨrɨ urarɨgɨ'a'pa none axɨ'pɨ e wi' murɨ' Gorɨxo —Negɨ' xwioxɨ'yo adadɨ' neaiarɨŋo, ayɨ' orɨnɨ. O none na'nɨ yayɨ' owinɨnɨrɨ negɨ' rarɨŋwa'pɨ a'ma'yo urarɨŋwa'rɨnɨ.
52002005	Seyɨ'ne' nɨjɨ'a'rɨnɨ. None seyɨ'ne' tɨ'ŋɨ' e nɨseai'mearɨ'na' rɨxɨŋɨ' remeanɨ' wi' mɨsearɨŋwanigɨnɨ. Rɨpɨ na'nɨ enɨ Gorɨxo sopɨŋɨ' neaopaxɨ' imo'nɨnɨ. Ɨ'wɨ' seara'panɨrane na'nɨ dɨŋɨ' i'nɨmɨ nɨkwɨ'ro'ma'na' nɨremea' xwɨyɨ'a' bɨ mɨsearɨŋwanigɨnɨ.
52002006	None Kiraisoya' wa'ɨ' wurɨmeiarɨŋwa'one imo'nɨŋagwɨ na'nɨ ananɨ oneaii'poyɨnɨrɨ searɨpaxɨ' imo'nɨŋagwɨ ai' seyɨ'ne'ranɨ, a'ma' wi'ranɨ, sea'yɨ e oneamearɨ'poyɨnɨrɨ wi' enɨ meŋwanigɨnɨ.
52002007	None seyɨ'ne' tɨ'nɨ nɨŋwearane'na' nɨpenɨma'na' awayinɨ nɨseairane apɨxɨ' sɨnɨ niai'wɨ' pɨ'o' tɨ'ŋi' xegɨ' niai'wɨ'yo dɨŋɨ' nɨŋwɨra'rɨrɨ umearɨŋɨ'pa axɨ'pɨ e seaiŋwanigɨnɨ.
52002008	None dɨŋɨ' sɨxɨ' nɨseayirane na'nɨ “Xwɨyɨ'a' yayɨ' neainarɨŋɨ' Gorɨxo tɨ'a'mɨnɨ imo'nɨŋɨ'pɨ a'waŋɨ' ouraneyɨ.” nɨneaimo'nɨrɨ'na' dɨŋɨ' arɨ'a' nikeamo'nɨma'na' seyɨ'ne' na'nɨ aga i'kɨ'nɨŋɨ' sɨpi' neaiarɨŋagɨ na'nɨ yoɨ' mayɨ' nimo'nɨmɨ seyɨ'ne' tɨ'a'mɨnɨ emeŋwanigɨnɨ.
52002009	Gɨ' nɨrɨxɨ'mea'yɨ'ne', “Omɨŋɨ' none seyɨ'ne' tɨ'nɨ nɨŋwearane'na' anɨŋɨ' minɨ' rɨ'a' tɨ'ŋɨ' eŋwa'pɨ na'nɨ sɨnɨ dɨŋɨ' seainarɨnɨ.” nimo'narɨnɨ. Xwɨyɨ'a' Gorɨxoya' yayɨ' neainarɨŋɨ'pɨ wa'ɨ' nɨsearɨrane'na' aiwa' none nanɨ na'nɨ anɨŋɨ' seaika'ranɨgɨnɨrɨ a'rɨ'wɨyiranɨ, ikwa'wɨyiranɨ, rɨ'wɨ' nɨrɨ'kwi'nɨma'na' omɨŋɨ' we' tɨ'nɨ i'ni'na' yagwa'rɨnɨ.
52002010	None Kiraisomɨ dɨŋɨ' wɨkwɨ'roarɨgɨ'a'yɨ'ne' tɨ'nɨ nɨŋwearane'na' sɨyikwɨ' mi'nɨŋɨ'pɨnɨ erane we' ro'nɨŋɨ'pɨnɨ erane xwɨyɨ'a' mɨneaxekwɨ'mopaxɨ' imo'nɨŋɨ'pɨ erane eŋwa'pɨ na'nɨ seyɨ'ne' sopɨŋɨ' neaopaxɨ'yɨ'ne'rɨnɨ. Gorɨxo enɨ sopɨŋɨ' neaopaxɨ' imo'nɨnɨ.
52002011	None xanowa wigɨ' niai'wɨ'yo pi'ra'nɨŋɨ' umearɨgɨ'a'pa'nɨŋɨ' axɨ'pɨ e seamearɨŋwa'pɨ na'nɨ seyɨ'ne' nɨjɨ'a'rɨnɨ. Woxɨnɨ woxɨnɨ e nɨseamerane'na' wairɨrɨ' seairane eŋɨ' rɨre'mɨxɨ' seairane dɨŋɨ' sɨxɨ' seami'morane eŋwa'rɨnɨ.
52002012	Seyɨ'ne' a'ma' Gorɨxoya' —O a'ma' xɨ'oya' xwioxɨ'yo ŋweapɨ'rɨ'a'yo sea'yɨ e xɨ'o imo'nɨŋɨ'pɨ bɨ ouxɨ'mea'wɨnɨgɨnɨrɨ we'yo ɨ'a' seaumɨrarɨŋorɨnɨ. Oya' a'ma' pi'ra'nɨŋɨ' nɨxɨ'dɨro'na' epaxɨ'pɨ seyɨ'ne' apɨ tɨ'nɨ xɨxenɨ e'ɨ'rɨxɨnɨrɨ apɨ apɨ e seaiŋwanigɨnɨ.
52002013	Rɨpɨ na'nɨ enɨ i'ni'na' Gorɨxomɨ yayɨ' wiarɨŋwa'rɨnɨ. None nɨbɨrane xwɨyɨ'a' Gorɨxoya'pɨ yaŋɨ' seaiapa'na' seyɨ'ne' xɨxenɨ arɨ'a' nɨneairo'na' xwɨyɨ'a' a'ma'oneya' bɨ'nɨŋɨ' arɨ'a' mɨneainɨ' xwɨyɨ'a' nepaxɨŋɨ' imo'nɨŋɨ'pɨ'nɨŋɨ' arɨ'a' neaigɨ'awixɨnɨ. Xwɨyɨ'a' apɨ —Apɨ Kiraisomɨ dɨŋɨ' wɨkwɨ'rogɨ'a'yɨ'ne' dɨŋɨ' seaimoarɨŋɨ'pɨrɨnɨ. Apɨ nepa xwɨyɨ'a' oya'pɨ eŋagɨ na'nɨ arɨ'a' e neaigɨ'awixɨnɨ.
52002014	Gɨ' nɨrɨxɨ'mea'yɨ'ne', a'ma' Kiraisɨ Jisaso tɨ'nɨ ika'rɨnɨgɨ'a', sɨyikɨ' Gorɨxoya' Judia pɨropenɨsɨ'yo imo'nɨgɨ'a'yo wi'meaŋɨ'pa seyɨ'ne' enɨ rɨxa seai'meaŋɨnigɨnɨ. Wigɨ' Judayɨ' xeanɨŋɨ' wika'rɨgɨ'a'pa seyɨ'ne' enɨ segɨ' gwɨ' axɨ'yɨ' xeanɨŋɨ' seaika'rɨgɨ'awixɨnɨ.
52002015	Gɨ' Judayɨ' wɨ'a' ro'kiamoagɨ'a'wamɨ nɨpɨki'a nɨwagɨ'asa'na' A'mɨna' Jisasomɨ pɨkiro none enɨ mɨxɨ' neaxɨ'dowa'rɨro egɨ'a'yɨ'rɨnɨ. Ayɨ' a'ma' Gorɨxo yayɨ' winarɨŋɨ'yɨ' rimo'nɨŋoɨ? Aga oweoɨ. A'ma' nɨyonɨ sɨ'mɨ' tɨ'nɨ wiarɨgɨ'a'yɨ'rɨnɨ.
52002016	None xwɨyɨ'a' e'ma'yɨ' arɨ'a' nɨwiro dɨŋɨ' wɨkwɨ'ro'a'na' Gorɨxo yea'yɨ' uyimɨxemeanɨ'a'pɨ wa'ɨ' murɨmepa oe'poyɨnɨrɨ pɨ'rɨpɨ'rɨ' neaianɨro yarɨgɨ'a'yɨ'rɨnɨ. E nerɨŋɨ'pimɨ da'nɨ wigɨ' ɨ'wɨ' pa'kɨ'kɨ' ne'ra u'ɨ'a'pɨ rɨxa yurɨ'nowiarɨnɨ. Ayɨna'nɨ Gorɨxo rɨxa wikɨ' nɨwo'nɨrɨ ayo pɨrɨ' umamoarɨnɨ.
52002017	Gɨ' nɨrɨxɨ'mea'yɨ'ne', none ayɨ' yapɨ wi' mimo'nɨŋwɨnɨ. None segɨ' tɨ'ŋɨ' e da'nɨ mɨxɨ' neaxɨ'dowa'ra'na' negɨ'pɨ a'mɨ wi' e bɨ onɨmia'pɨ nɨŋwea'ma'na' —I'na' none sɨnɨ sɨ'mɨmaŋɨ'yo sɨŋwɨ' mɨseanɨpa nerane ai' dɨŋɨ' arɨ'a' wi' mɨseaikeamoŋwanigɨnɨ. A'mɨ wi' e negɨ'pɨ bɨ onɨmia'pɨ nɨŋwea'ma'na' a'mɨ seyɨ'ne' tɨ'nɨ oŋweaaneyɨnɨrɨ aga i'kɨ'nɨŋɨ' sɨpi' nɨneairɨ e yanɨ na'nɨ sɨ'mɨ' xeadɨ'pe'nɨŋwanigɨnɨ.
52002018	Awau' tɨ'nɨ Poronɨ tɨ'nɨ —Nionɨ ayɨ' na' bɨnɨ marɨ'a'ɨ. None segɨ' tɨ'a'mɨnɨ “Obaneyɨ.” neaimo'nɨ'agɨ ai' Seteno pɨ'rɨ' nearakiŋɨnigɨnɨ.
52002019	Ayɨ' rɨpɨ na'nɨ segɨ' tɨ'a'mɨnɨ “Obaneyɨ.” neaimo'nɨŋɨnigɨnɨ. Gorɨxo none yayɨ' neaimonɨ'a na'nɨ imo'nɨgɨ'a'yɨ', ayɨ' seyɨ'ne' menɨranɨ? Dɨŋɨ' niɨ'a' neainɨnɨ'a na'nɨ imo'nɨgɨ'a'yɨ', ayɨ' seyɨ'ne' menɨranɨ? “Na' tiyɨ' rɨmea'wɨnɨ?” yaiwianɨ'wa' na'nɨ imo'nɨgɨ'a'yɨ', ayɨ' seyɨ'ne' menɨranɨ? Jisaso a'mɨ ba'na' oya' sɨŋwɨ' anɨŋe da'nɨ none igigɨ' bɨ me' seyɨ'ne' wa'ɨ' nɨsearɨrane'na' na'nɨŋɨ' eŋwa'pɨ na'nɨ ranɨ'wa'rɨnɨ.
52002020	None sea'yɨ e nimo'nɨrane dɨŋɨ' niɨ'a' neainɨnɨ'a'pɨ, ayɨ' seyɨ'ne' eŋagɨ na'nɨ rarɨŋɨnɨ.
52003001	Ayɨna'nɨ seyɨ'ne' nɨseawa'rɨmɨ re na'nɨ nɨbɨrane'na' amɨpi' seai'mea'ɨ'pɨ na'nɨ majɨ'a' nimo'ga nu'wasa'na' “Majɨ'a' oimo'naneyɨ.” sɨnɨ mɨneaimo'nɨpaxɨ' nerɨ'na' re egwɨ'isixɨnɨ. “Yawawi Timotio, negɨ' nɨrɨxɨ'mea'o —O Gorɨxoya' xwɨyɨ'a' Kiraiso na'nɨ yayɨ' neainarɨŋɨ'pɨ wa'ɨ' wurɨmeinɨ'a na'nɨ imo'nɨŋɨ'yɨ' worɨnɨ. O aŋɨ' Atenɨsɨyɨ rɨnɨŋɨ' rɨpimɨ yeawa'ra'na' ayɨ' ananɨrɨnɨ.” nɨyaiwirai segɨ' tɨ'a'mɨnɨ nurowa're'napɨrai'na' Kiraisomɨ dɨŋɨ' wɨkwɨ'ro'ɨ'a'pɨ xai'wɨ' ɨ'a' xɨrɨpɨ'rɨ na'nɨ eŋɨ' sɨxɨ' seaea'mɨxɨrɨ dɨŋɨ' sɨxɨ' seami'morɨ e'wɨnɨgɨnɨrɨ urowa're'napɨgwɨ'isixɨnɨ.
52003002	Ayɨna'nɨ seyɨ'ne' nɨseawa'rɨmɨ re na'nɨ nɨbɨrane'na' amɨpi' seai'mea'ɨ'pɨ na'nɨ majɨ'a' nimo'ga nu'wasa'na' “Majɨ'a' oimo'naneyɨ.” sɨnɨ mɨneaimo'nɨpaxɨ' nerɨ'na' re egwɨ'isixɨnɨ. “Yawawi Timotio, negɨ' nɨrɨxɨ'mea'o —O Gorɨxoya' xwɨyɨ'a' Kiraiso na'nɨ yayɨ' neainarɨŋɨ'pɨ wa'ɨ' wurɨmeinɨ'a na'nɨ imo'nɨŋɨ'yɨ' worɨnɨ. O aŋɨ' Atenɨsɨyɨ rɨnɨŋɨ' rɨpimɨ yeawa'ra'na' ayɨ' ananɨrɨnɨ.” nɨyaiwirai segɨ' tɨ'a'mɨnɨ nurowa're'napɨrai'na' Kiraisomɨ dɨŋɨ' wɨkwɨ'ro'ɨ'a'pɨ xai'wɨ' ɨ'a' xɨrɨpɨ'rɨ na'nɨ eŋɨ' sɨxɨ' seaea'mɨxɨrɨ dɨŋɨ' sɨxɨ' seami'morɨ e'wɨnɨgɨnɨrɨ urowa're'napɨgwɨ'isixɨnɨ.
52003003	Segɨ'yɨ' wo ai' xeanɨŋɨ' seai'mea'ɨ' apimɨ da'nɨ ududɨ' mɨwinɨpa oenɨrɨ Timotio apɨ e e'wɨnɨgɨnɨrɨ urowa're'napɨgwɨ'isixɨnɨ. E nerai ai' eŋi'na' da'nɨ Gorɨxo “Xeanɨŋɨ' apɨ ayo xe wi'mea'wɨnɨgɨnɨ.” yaiwia'rɨŋene imo'nɨŋagwɨ na'nɨ sewanɨŋɨ'yɨ'ne' nɨjɨ'a'rɨnɨ.
52003004	Xa'mɨ seyɨ'ne' tɨ'nɨ sɨnɨ nɨŋwearane'na' “Rɨ'we'na' xeanɨŋɨ' nɨneai'meanɨŋoɨ.” mɨsearayipa reŋwanigɨnɨ? Apɨ rɨxa nɨseai'mea'agɨ na'nɨ seyɨ'ne' “Rɨpɨ apɨrɨ'anɨ?” nɨyaiwiro rɨxa nɨjɨ'a' imo'nɨŋoɨ.
52003005	Ayɨna'nɨ Timotiomɨ urowa're'napɨŋanigɨnɨ. Rɨxa seyɨ'ne' imo'nɨgɨ'a'pɨ na'nɨ “Sɨnɨ majɨ'a' oimo'nɨmɨnɨ.” mɨnimo'nɨpaxɨ' nerɨ'na' o seyɨ'ne' Kiraisomɨ dɨŋɨ' wɨkwɨ'rogɨ'a'pɨ sɨnɨ pi'ra'nɨŋɨ' rɨ'a wɨkwɨ'roŋoɨnɨrɨ mi' seao'mɨxɨnɨ'a na'nɨ urowa're'napɨŋanigɨnɨ. “A'ma'yo yapɨ' wi'wapɨyarɨŋo —O oborɨnɨ. O seyɨ'ne' Kiraisomɨ pɨ'nɨ owia'rɨ'poyɨnɨrɨ yapɨ' seai'wapɨyi'a'na' none anɨŋɨ' minɨ' eŋwa'pɨ anɨpa' imo'nɨnɨgɨnɨrɨ urowa're'napɨŋanigɨnɨ.” seararɨŋɨnɨ.
52003006	E e'agɨ aiwɨ agwɨ Timotio seyɨ'ne' tɨ'a'mɨnɨ pɨ'nɨ nɨseawia'rɨmɨ nɨbɨrɨ xwɨyɨ'a' yayɨ' yeainɨpaxɨ'pɨnɨ a'waŋɨ' yeare'mea'ɨnigɨnɨ. Seyɨ'ne' sɨnɨ Kiraisomɨ dɨŋɨ' wɨkwɨ'roro xɨxe dɨŋɨ' sɨpi' inɨro yarɨŋagɨ'a sɨŋwɨ' seanɨ'ɨ'pɨ na'nɨ a'waŋɨ' yeare'mea'ɨnigɨnɨ. None na'nɨ dɨŋɨ' nɨmoro'na' wa' seaunɨrɨ none seyɨ'ne' na'nɨ “Sɨŋwɨ' owɨnaneyɨ.” neaimo'narɨŋɨ'pa seyɨ'ne' axɨ'pɨ Porowamɨ sɨŋwɨ' owɨnaneyɨnɨrɨ i'kɨ'nɨŋɨ' sɨpi' seairɨ yarɨŋagɨ'a sɨŋwɨ' seanɨ'ɨ'pɨ na'nɨ enɨ a'waŋɨ' yeare'mea'ɨnigɨnɨ.
52003007	Gɨ' nɨrɨxɨ'mea'yɨ'ne', Timotio apɨ a'waŋɨ' yeare'mea'ɨ' eŋagɨ na'nɨ dɨŋɨ' rɨ'a' neaxepaxɨ' imo'nɨŋɨ'pɨ tɨ'nɨ xeanɨŋɨ'pɨ tɨ'nɨ apɨ nɨpɨnɨ neai'meaarɨ'na' dɨŋɨ' sɨpi' mɨneai' dɨŋɨ' sɨxɨ' i'nɨŋwanigɨnɨ. O re yearɨ'agɨ na'nɨ, “Kiraisomɨ sɨnɨ pi'ra'nɨŋɨ' dɨŋɨ' wɨkwɨ'roarɨŋoɨ.” yearɨ'agɨ na'nɨ dɨŋɨ' sɨxɨ' i'nɨŋwanigɨnɨ.
52003008	Seyɨ'ne' eŋɨ' nea'nɨro A'mɨna'o tɨ'nɨ ika'rɨnɨgɨ'a'pɨ xai'wɨ' ɨ'a' nɨxɨrɨro'na'yɨ', none sea'yɨ' nika'rɨnɨrane ŋweapaxɨ' eŋagɨ na'nɨ seararɨŋɨnɨ.
52003009	Gorɨxomɨ seyɨ'ne' na'nɨ yayɨ' anɨŋɨ' minɨ' nɨwirane ai' yayɨ' seyɨ'ne' na'nɨ wipaxɨ'pɨ tɨ'nɨ xɨxenɨ mimo'nɨŋwɨnɨ. Ayɨ' pi' na'nɨnɨ marɨ'a'ɨ, seyɨ'ne' na'nɨ yayɨ' nɨwirane'na' dɨŋɨ' niɨ'a' onɨmia' neainarɨŋɨ'manɨ. Aya' wi' neainarɨŋɨ' eŋagɨ na'nɨ rarɨŋɨnɨ.
52003010	Segɨ' sɨ'mɨmaŋɨ' sɨŋwɨ' nɨseanɨrane Kiraisomɨ anɨŋɨ' pi'ra'nɨŋɨ' dɨŋɨ' wɨkwɨ'ropɨ'rɨ'a na'nɨ sɨnɨ mimo'nɨgɨ'a'pɨ oseare'wapɨyaneyɨnɨrɨ anɨŋɨ' minɨ' ikwa'wɨyiranɨ, a'rɨ'wɨyiranɨ, waunɨ' rɨxɨŋɨ' urarɨŋwa'rɨnɨ.
52003011	Negɨ' a'po Gorɨxo tɨ'nɨ A'mɨna' Jisaso tɨ'nɨ awau' none seyɨ'ne' tɨ'ŋɨ' e banɨ'wa' na'nɨ “A'mɨ o'ɨ' neaimo'isixɨnɨ.” nimo'narɨnɨ.
52003012	None seyɨ'ne' na'nɨ dɨŋɨ' sɨpi' nɨneairɨ arɨra' seaiarɨŋwa'pa seyɨ'ne' enɨ axɨ'pɨ xɨxe dɨŋɨ' sɨpi' ninɨro arɨra' ninɨro'na'ranɨ, wi'nɨyɨ' na'nɨ dɨŋɨ' sɨpi' nɨwiro arɨra' nɨwiro'na'ranɨ, aya' wi' epɨ'rɨ'a na'nɨ “A'mɨna'o e seaimɨxɨ'wɨnɨgɨnɨ.” nimo'narɨnɨ.
52003013	A'mɨna' Jisaso a'ma' xɨ'o xegɨ' imo'nɨgɨ'a'yɨ' tɨ'nɨ a'mɨ nɨweapɨrɨ'na' seyɨ'ne' negɨ' a'po Gorɨxo sɨŋwɨ' anɨŋe da'nɨ xwɨyɨ'a' mɨseaxekwɨ'mopaxɨ' imo'nɨro sɨyikwɨ' mi'nɨgɨ'a'yɨ'ne' imo'nɨro epɨ'rɨ'a na'nɨ sɨ'kɨ'kɨ' seaomɨxɨ'wɨnɨgɨnɨ.
52004001	Gɨ' nɨrɨxɨ'mea'yɨ'ne', nionɨ payɨ' rɨna yoparɨ'pɨ nearɨ'na' A'mɨna' Jisaso wa'ɨ' nurɨmei'ɨ'rɨxɨnɨrɨ nearowa'rɨŋɨ' eŋagɨ na'nɨ aya' tɨ'nɨ nerɨ eŋɨ' rɨre'mɨxɨ' bɨ rɨpɨ oseaianeyɨ. Seyɨ'ne' nemero'na' Gorɨxo yayɨ' winɨpaxɨ'pɨ epɨ'rɨ'a na'nɨ seare'wapɨyiŋwa'pɨ tɨ'nɨ rɨxa xɨxenɨ yarɨŋoɨ. E nero ai' apimɨ nɨmu'roro a'mɨ bɨ tɨ'nɨ oyaneyɨnɨro e'ɨ'rɨxɨnɨ.
52004002	Sekaxɨ' rɨnɨŋɨ' A'mɨna' Jisaso nearɨ'peaŋone seare'wapɨyiŋwa'pɨ na'nɨ seyɨ'ne' nɨjɨ'a' imo'nɨŋagɨ'a na'nɨ rarɨŋɨnɨ.
52004003	Gorɨxo seyɨ'ne' e e'ɨ'rɨxɨnɨrɨ wimo'narɨŋɨ'pɨ ayɨ' rɨpɨrɨnɨ. Sɨyikwɨ' mi'nɨgɨ'a'yɨ'ne' imo'nɨ'ɨ'rɨxɨnɨ. A'ma' wi' tɨ'nɨ ɨ'wɨ' bɨ minɨpa e'ɨ'rɨxɨnɨ.
52004004	Mea'nɨgɨ'a'yɨ'ne' a'mɨ wi' tɨ'nɨ ɨ'wɨ' bɨ minɨ' Gorɨxoya' sɨŋwɨ'yo da'nɨ sɨyikwɨ' mi'nɨŋɨ' imo'nɨŋɨ'pɨ ero a'ma'ya' sɨŋwɨ'yo da'nɨ weyɨ' seamearɨpaxɨ' imo'nɨŋɨ'pɨ ero nero xɨxenɨ mea'nɨ'ɨ'rɨxɨnɨ.
52004005	E'ma'yɨ' —Ayɨ' a'ma' Gorɨxo na'nɨ dɨŋɨ' mɨmoarɨgɨ'a'yɨ'rɨnɨ. Ayɨ' ɨ'wɨ' inanɨro na'nɨ mɨŋɨ' ninɨro sɨ'mɨ' xeadɨ'pe'narɨgɨ'a'pa mepa e'ɨ'rɨxɨnɨ.
52004006	Segɨ' se'rɨxɨ'mea'nɨŋɨ' imo'nɨgɨ'a'yɨ'ya' apɨxɨ' tɨ'nɨ ɨ'wɨ' oinaneyɨnɨro yapɨ' nɨwi'mearɨ nɨwero sɨpi' mɨwika'rɨpa e'ɨ'rɨxɨnɨ. Xa'mɨ seyɨ'ne' tɨ'nɨ nɨŋwearane'na' a'waŋɨ' searɨrane erɨrɨ' seairane eŋwa'pa xɨxenɨ a'ma' ɨ'wɨ' apɨ e'ɨ'a'yo A'mɨna'o pɨrɨ' umamonɨ'a' eŋagɨ na'nɨ seararɨŋɨnɨ.
52004007	Gorɨxo nene a'ma' wi' tɨ'nɨ ɨ'wɨ' inanɨ'wa' na'nɨ nionɨya'yɨ' imo'nɨ'ɨ'rɨxɨnɨrɨ we'yo ɨ'a' neaumɨrɨŋɨ'manɨ. Gɨ' sɨyikwɨ' minɨgɨ'a'yɨ' imo'nɨ'ɨ'rɨxɨnɨrɨ we'yo ɨ'a' neaumɨrɨŋɨ'rɨnɨ.
52004008	Ayɨna'nɨ rɨpɨ na'nɨ dɨŋɨ' mo'ɨ'rɨxɨnɨ. Gɨyɨ' gɨyɨ' nionɨ seararɨŋa'pɨ rɨ'wɨ'mɨnɨ nɨmamorɨ'na'yɨ', ayɨ' a'ma'yonɨ rɨ'wɨ' mumoarɨŋoɨ. Ayɨ' Gorɨxomɨ —O nene sɨyikwɨ' mi'nɨŋɨ' imo'nanɨ na'nɨ xegɨ' kwi'yɨ'pɨ owai'nɨnɨrɨ sɨxɨ' neami'moarɨŋorɨnɨ. Omɨ rɨ'wɨ' umoarɨŋoɨ.
52004009	Se'rɨxɨ'mea' na'nɨ dɨŋɨ' sɨpi' nɨseairɨ arɨra' nɨwirɨ'na' epaxɨ'pɨ na'nɨ Gorɨxo xewanɨŋo rɨxa seai'wapɨyiŋɨ' eŋagɨ na'nɨ none ai' wi' rɨ'wamɨŋɨ' nearɨ searɨpaxɨ' mimo'nɨŋwɨnɨ.
52004010	Se'rɨxɨ'mea' segɨ' Masedonia pɨropenɨsɨ'yo amɨ gɨmɨ ŋweagɨ'a'yo na'nɨ rɨxa dɨŋɨ' sɨpi' nɨwiro arɨra' wiarɨŋoɨ. Gɨ' nɨrɨxɨ'mea'yɨ'ne', seyɨ'ne' e yarɨŋagɨ'a ai' a'mɨ bɨ rɨpɨ oe'poyɨnɨrɨ yarɨŋɨ' oseaimɨnɨ. Seyɨ'ne' dɨŋɨ' sɨpi' e wiarɨgɨ'a'pɨ a'mɨ xwe' bɨ tɨ'nɨ nimo'ga u'ɨ'rɨxɨnɨ.
52004011	Porowa xa'mɨ sekaxɨ' nearɨgɨ'a'pa xɨxenɨ pi'ra'nɨŋɨ' oimo'naneyɨnɨro e'ɨ'rɨxɨnɨ. Awayinɨ yapenɨŋwae'ne oimo'naneyɨnɨrɨ ero wi' yarɨgɨ'a'pɨ marɨ'a'ɨ, negɨ' yarɨŋwa'pɨnɨ oainenaxɨ'daneyɨnɨrɨ ero negɨ' omɨŋɨ' enɨ nɨrɨ'kwi'nɨma'na' oyaneyɨnɨrɨ ero e'ɨ'rɨxɨnɨ.
52004012	E nero'na'yɨ', nɨpɨ'rɨ na'nɨranɨ, yi'nɨpɨ'rɨ na'nɨranɨ, dɨ'wɨ' mikeamo'nɨpa ero a'ma' Gorɨxoya' mimo'nɨgɨ'a'yɨ' re seaiaiwipaxɨ'pɨ ero, “Ayɨ' we' ro'nɨŋɨ' imo'nɨŋɨ'pɨ yarɨŋoɨ.” seaiaiwipaxɨ'pɨ ero epɨ'rɨ'a' eŋagɨ na'nɨ seararɨŋɨnɨ.
52004013	Gɨ' nɨrɨxɨ'mea'yɨ'ne', a'ma' re nɨyaiwirɨ, “Gɨ' a'ma' pɨyɨ' ro Gorɨxo sɨŋɨ' wimɨxa'na' nɨwia'pɨ'nɨmeanɨ'a'rɨnɨ.” nɨyaiwirɨ mikwɨ'moarɨgɨ'a'yɨ' iwiea'narɨgɨ'a'pa seyɨ'ne' enɨ axɨ'pɨ miwiea'nɨpa e'ɨ'rɨxɨnɨrɨ pe'ɨ'a'yɨ' imo'nɨpɨ'rɨ'a'pɨ na'nɨ xe majɨ'a' oimo'nɨ'poyɨnɨrɨ mɨneaimo'narɨnɨ.
52004014	Jisaso nɨpe'ma'na' a'mɨ wia'pɨ'nɨmeaŋɨ'rɨnɨ. E eŋɨ'pɨ na'nɨ nene rɨxa “Neparɨnɨ.” nɨyaiwirane dɨŋɨ' ɨkwɨ'roŋwɨnɨ. Ayɨna'nɨ Jisaso eŋɨ' apɨ re yaiwiarɨŋwa'pimɨ sopɨŋɨ' wonɨ, “A'ma' Jisasomɨ dɨŋɨ' nɨwɨkwɨ'rorɨ'na' pe'ɨ'a'yo Gorɨxo xegɨ' tɨ'ŋɨ' e na'nɨ o tɨ'nɨ nawi'nɨ nɨmea'mɨ unɨ'a'rɨnɨ.” yaiwiarɨŋwa'pimɨ sopɨŋɨ' wonɨ.
52004015	Rɨpɨ ranɨ'pɨ, ayɨ' A'mɨna'o rɨŋɨ'pɨrɨnɨ. O a'mɨ ba'na' nene sɨnɨ sɨŋɨ' ŋweaŋwae'ne omɨ wi'meaanɨ na'nɨ pegɨ'a'yo xa'mɨ umeanɨ'wa'manɨ.
52004016	I'na' aŋɨ'namɨ da'nɨ apɨ' bɨ eŋɨ' tɨ'nɨ rɨnɨrɨ aŋɨ'najɨ'yo xɨra'o'nɨŋɨ' imo'nɨŋo'ya' maŋɨ' rɨnɨrɨ pe'ka'kɨ' Gorɨxoya' rɨnɨrɨ yarɨ'na' A'mɨna'o xewanɨŋo aŋɨ'namɨ da'nɨ weapɨnɨ'a'rɨnɨ. Aŋɨ'namɨ da'nɨ weapa'na' a'ma' xɨ'omɨ dɨŋɨ' wɨkwɨ'rogɨ'a' rɨxa pegɨ'a'yɨ' xa'mɨ sɨŋɨ' nero wia'pɨ'nɨmeapɨ'rɨ'a'rɨnɨ.
52004017	Rɨxa nɨwia'pɨ'nɨmea'ma'na' eŋa'na' sɨnɨ sɨŋɨ' ŋweaŋwae'ne enɨ A'mɨna'omɨ aŋɨ' pɨrɨ'yo wi'meanɨ na'nɨ ayɨ' tɨ'nɨ nawi'nɨ agwɨ'pɨ tɨ'ŋɨ' e na'nɨ neayoaa'napɨnɨ'a'rɨnɨ.
52004018	Ayɨna'nɨ segɨ'yɨ' wi' wigɨ' a'ma' pe'a'na' xwɨyɨ'a' apɨ nurɨro mɨŋɨ' ikɨŋwɨ' umɨrɨ'ɨ'rɨxɨnɨ.
52005001	Gɨ' nɨrɨxɨ'mea'yɨ'ne', A'mɨna'o weapɨnɨ'a'yi na'nɨ seyɨ'ne' rɨxa arɨ'a' wigɨ'a' eŋagɨ na'nɨ rɨ'wamɨŋɨ' bɨ nearɨ a'waŋɨ' searɨpaxɨ' mimo'nɨnɨ.
52005002	Rɨpɨ na'nɨ seyɨ'ne' rɨxa nɨjɨ'a' imo'nɨŋagɨ'a na'nɨ rarɨŋɨnɨ. “A'ma' a'rɨ'wɨyimɨ ɨ'wɨ' meaarɨgɨ'a'yɨ' ri'na' bɨpɨ'rɨre'oɨ?” mɨyaiwipa yarɨ'na' barɨgɨ'a'pa A'mɨna'o enɨ axɨ'pɨ “Ri'na' bɨnɨrɨ'enɨŋoɨ?” mɨyaiwipa eŋa'na' bɨnɨ'a'rɨnɨ. Apɨ na'nɨ seyɨ'ne' rɨxa nɨjɨ'a' imo'nɨŋagɨ na'nɨ rarɨŋɨnɨ.
52005003	Ayɨ' re rarɨ'na', “Rɨxa nɨwayɨro'nɨrɨ ŋweaŋwɨnɨ. Amɨpi' wi' na'nɨ wa'yɨ' neainɨpaxɨ' mimo'nɨnɨ.” rarɨ'na' sɨnɨ me' rɨ'mewa' inɨpaxɨ' rɨ'a' tɨ'ŋɨ' wi'meanɨ'a'rɨnɨ. Rɨ'nɨŋɨ' apɨxi'wa niai'wɨ' xɨranɨro'na' nawi'na'nɨ winarɨŋɨ'pa axɨ'pɨ wi'mea'a'na' apimɨ wi' uraki'nɨpɨ'rɨ'a' menɨnɨ.
52005004	Gɨ' nɨrɨxɨ'mea'yɨ'ne', seyɨ'ne' sɨ'a' yinɨŋɨ'mɨnɨ memearɨgɨ'a'yɨ'ne' eŋagɨ na'nɨ A'mɨna'o nɨweapɨrɨ nɨseai'mearɨ'na' a'ma' ɨ'wɨ' xaura'pɨmɨnɨrɨ wi'mea'a'na' sɨrɨ' pɨki'narɨgɨ'a'yɨ' yapɨ pɨki'nɨpaxɨ' mimo'nɨgɨ'a'yɨ'ne'rɨnɨ.
52005005	Nɨyɨ'ne'nɨ wɨ'a' o'narɨŋɨ'mɨnɨ nemero ikwa'wɨyi'na' yarɨgɨ'a'yɨ'ne' imo'nɨŋagɨ'a na'nɨ seararɨŋɨnɨ. Nene sɨ'a' yinɨŋɨ'mɨnɨ nemerane a'rɨ'wɨyimɨ yarɨŋwae'nemanɨ.
52005006	Ayɨna'nɨ Jisasomɨ dɨŋɨ' mɨwɨkwɨ'rogɨ'a'yɨ' sɨ'a' o weapɨnɨ'a'yi na'nɨ sɨŋwɨ' manɨ' maiwi' sa' wearɨgɨ'a'pa mepa e'wanɨgɨnɨ. Sɨŋwɨ' tɨ'nɨ nɨŋwearane pɨ'rea'nɨ'wanɨgɨnɨ.
52005007	Ayɨ' rɨpɨ na'nɨ seararɨŋɨnɨ. A'ma' sa' wearɨgɨ'a'yɨ' a'rɨ'wɨyimɨ wearɨgɨ'a'rɨnɨ. A'ma' iniɨgɨ' xwapɨ' nɨnɨro papɨkɨ' yarɨgɨ'a'yɨ' a'rɨ'wɨyimɨ nɨnɨro papɨkɨ' yarɨgɨ'a'rɨnɨ.
52005008	E nerɨ ai' nene ikwa'wɨyi'na' emearɨŋwae'ne imo'nɨŋagwɨ na'nɨ pɨ'rea'nɨ'wanɨgɨnɨ. A'ma' mɨxɨ' inanɨro na'nɨ ikɨ'narɨgɨ'a'pa nene axɨ'pɨ Gorɨxomɨ dɨŋɨ' wɨkwɨ'rorane dɨŋɨ' sɨxɨ' uyirane yarɨŋwa'pɨ sorɨ'a' mɨxɨ' na'nɨ yi'narɨgɨ'a'pa'nɨŋɨ' yi'nɨrane “Gorɨxo yea'yɨ' neayimɨxemeanɨ'a'rɨnɨ.” nɨyaiwirane ikwɨ'moarɨŋwa'pɨ arɨxɨ' mɨxɨ' na'nɨ dɨ'ki'narɨgɨ'a'pa'nɨŋɨ' dɨ'ki'nɨrane e'wanɨgɨnɨ.
52005009	Gorɨxo xegɨ' wikɨ' rɨ'a' a'pia'wɨ'nɨŋɨ' wearɨŋɨ'pɨ wi'mea'wɨnɨgɨnɨrɨ neaiaiwia'rɨŋenemanɨ. Negɨ' A'mɨna' Jisasɨ Kiraiso neaiiŋɨ'pimɨ da'nɨ yea'yɨ' uyimɨxemea'ɨmɨgɨnɨrɨ neaiaiwia'rɨŋenerɨnɨ.
52005010	Nene sɨnɨ ŋweaŋa'na' nɨweapɨrɨ'na'ranɨ, peŋwa'mɨ eŋa'na' nɨweapɨrɨ'na'ranɨ, xɨ'o tɨ'nɨ nawi'nɨ ŋweaanɨ'wa' na'nɨ neapeiŋɨnigɨnɨ.
52005011	Ayɨna'nɨ xɨxe mɨŋɨ' ikɨŋwɨ' mɨrɨnɨro sɨ'kɨ'kɨ' omɨxɨnɨro e'ɨ'rɨxɨnɨ. “Seyɨ'ne' rɨxa e inarɨgɨ'a'pɨ sɨnɨ niga u'ɨ'rɨxɨnɨ.” seararɨŋɨnɨ.
52005012	Gɨ' nɨrɨxɨ'mea'yɨ'ne', bɨ rɨpɨ e'ɨ'rɨxɨnɨrɨ yarɨŋɨ' oseaimɨnɨ. Segɨ' arɨra' seaianɨro na'nɨ anɨŋɨ' minɨ' yarɨgɨ'a'yɨ' —Ayɨ' A'mɨna'oya' dɨŋɨ'yo da'nɨ seameŋwearo seare'wapɨyiro epɨ'rɨ na'nɨ imo'nɨgɨ'a'yɨ'rɨnɨ. Ayo seyɨ'ne' we'yo umepɨ'rɨ na'nɨ e'ɨ'rɨxɨnɨ.
52005013	A'ma' ayɨ' saŋɨ' seara'panɨro yarɨŋagɨ'a na'nɨ dɨŋɨ' sɨxɨ' uyiro we' i'kwiaŋwɨ'yo ŋwɨra'rɨro e'ɨ'rɨxɨnɨ. Se'rɨxɨ'mea' tɨ'nɨ xepɨxepa' mɨro'nɨ' nawi'nɨ nimo'nɨro ŋwea'ɨ'rɨxɨnɨ.
52005014	Gɨ' nɨrɨxɨ'mea'yɨ'ne', bɨ rɨpɨ enɨ e'ɨ'rɨxɨnɨrɨ yarɨŋɨ' oseaimɨnɨ. Segɨ' a'ma' rɨ'wɨ' sɨwɨ'a' yigɨ'a'yo yumɨxɨro aya' igigɨ' yarɨgɨ'a'yo dɨŋɨ' sɨxɨ' umi'moro i wegɨ'a'yo arɨra' wiro e'ɨ'rɨxɨnɨ. A'ma' nɨyonɨ nurɨrɨ'na' sɨmeaxɨ'dɨ' mɨwi' wigɨ' dɨŋɨ' tɨ'nɨ “E oyaneyɨ.” nɨyaiwirɨ'na' e e'ɨ'rɨxɨnɨrɨ sɨŋwɨ' wɨnɨ'ɨ'rɨxɨnɨ.
52005015	A'ma' sɨpi' seaika'rɨ'a'yo seyɨ'ne' enɨ pɨrɨ' numamoro sɨpi' mɨwika'rɨpa e'ɨ'rɨxɨnɨ. Pi' pi' seaika'rarɨŋagɨ'a' ai' “Negɨ' wi'nɨyo arɨge nerɨ'na' naŋɨ' wiianɨre'wɨnɨ?” nɨyaiwiro e wianɨro na'nɨ e'ɨ'rɨxɨnɨ. A'ma' nɨyonɨ ai' e wianɨro na'nɨ e'ɨ'rɨxɨnɨ.
52005016	I'ni'na' dɨŋɨ' niɨ'a' seainɨ'wɨnɨgɨnɨ. I'ni'na' Gorɨxomɨ rɨxɨŋɨ' urɨ'ɨ'rɨxɨnɨ.
52005017	I'ni'na' dɨŋɨ' niɨ'a' seainɨ'wɨnɨgɨnɨ. I'ni'na' Gorɨxomɨ rɨxɨŋɨ' urɨ'ɨ'rɨxɨnɨ.
52005018	Pi' pi' seai'mea'a'na' Gorɨxomɨ yayɨ' wi'ɨ'rɨxɨnɨ. Kiraisɨ Jisaso tɨ'nɨ nawi'nɨ ika'rɨnɨgɨ'a'yɨ'ne' Gorɨxo e e'ɨ'rɨxɨnɨrɨ wimo'narɨŋagɨ na'nɨ rarɨŋɨnɨ.
52005019	Seyɨ'ne' kwi'yɨ' Gorɨxoya' yarɨŋɨ'pimɨ pɨ'rɨpɨ'rɨ' mɨwipa nero
52005020	apimɨ da'nɨ xwɨyɨ'a' wɨ'a' ro'kiamoarɨgɨ'a'pɨ paimɨmɨ' mɨwipa e'ɨ'rɨxɨnɨ.
52005021	E mepa nero ai' wɨ'a' nɨsearo'kiamorɨ'na' “Xwɨyɨ'a' rɨpɨ Gorɨxo tɨ'a'mɨnɨ imo'nɨŋɨ'pɨ rarɨŋɨnɨ.” seara'na'yɨ', pi'ra'nɨŋɨ' pɨ'a' nɨmeaxɨ'dɨma'na' naŋɨ' imo'nɨŋɨ'pɨnɨ xai'wɨ' ɨ'a' xɨrɨro
52005022	sɨpi' imo'nɨŋɨ'pɨ nɨpɨnɨ rɨ'wɨ' umoro e'ɨ'rɨxɨnɨ.
52005023	Gorɨxo —O a'ma' nɨwayɨro'nɨro ŋweapɨ'rɨ na'nɨ mɨ'kɨ' ikiŋorɨnɨ. “O seyɨ'ne' sɨyikwɨ' mi'nɨŋɨ' nimo'nɨga nuro yo'ɨ' imo'nɨpɨ'rɨ na'nɨ seaimɨxɨ'wɨnɨgɨnɨ.” nimo'narɨnɨ. “A'mɨna' Jisasɨ Kiraiso ba'na' seyɨ'ne' xwɨyɨ'a' seaxekwɨ'mopaxɨ' mimo'nɨpa epɨ'rɨ'a na'nɨ Gorɨxo segɨ' dɨŋɨ'pɨnɨ marɨ'a'ɨ, wara'pɨ enɨ seaerɨ'kiemea'wɨnɨgɨnɨ.” nimo'narɨnɨ.
52005024	Nionɨya'yɨ' imo'nɨ'ɨ'rɨxɨnɨrɨ we'yo ɨ'a' seaumɨrarɨŋo —O a'ma' wikwia'rɨnɨpaxɨ' imo'nɨŋorɨnɨ. O xɨxenɨ apɨ apɨ e seaiinɨ'a'rɨnɨ.
52005025	Gɨ' nɨrɨxɨ'mea'yɨ'ne', none na'nɨ enɨ rɨxɨŋɨ' neaurɨyi'ɨ'rɨxɨnɨ.
52005026	Se'rɨxɨ'mea' gɨyɨ' gɨyo yayɨ' nɨwirɨ'na' yayɨ' o'ɨ' wea'nɨ'ɨ'rɨxɨnɨ.
52005027	A'mɨna'o arɨ'a' eŋe da'nɨ sekaxɨ' rɨpɨ osearɨmɨnɨ, “Payɨ' rɨna nɨmearɨ'na' se'rɨxɨ'mea' nɨyonɨ ɨ'a' urowieme'ɨ'rɨxɨnɨ.”
52005028	“Negɨ' A'mɨna' Jisasɨ Kiraiso wa' seawianɨ'wɨnɨgɨnɨ.” nimo'narɨnɨ.
53001001	Poronɨ tɨ'nɨ Sairaso tɨ'nɨ Timotio tɨ'nɨ none Jisasoya' sɨyikɨ' imo'nɨgɨ'a' Tesaronaika ŋwea'yɨ'ne' —Seyɨ'ne' negɨ' a'po Gorɨxo tɨ'nɨ A'mɨna' Jisasɨ Kiraiso tɨ'nɨ nawi'nɨ ika'rɨnɨgɨ'a'yɨ'ne'rɨnɨ. Seyɨ'ne' na'nɨ payɨ' rɨna nearɨ mo'naparɨŋwɨnɨ.
53001002	A'po Gorɨxo tɨ'nɨ A'mɨna' Jisasɨ Kiraiso tɨ'nɨ awau' wa' seawianɨri seyɨ'ne' nɨwayɨro'nɨro ŋweapɨ'rɨ na'nɨ seaiiri e'isixɨnɨ.
53001003	Negɨ' nɨrɨxɨ'mea'yɨ'ne', seyɨ'ne' Jisasomɨ dɨŋɨ' nɨwɨkwɨ'roro'na' dɨŋɨ' mɨmɨxea' a'mɨ xwapɨ' aya' wi' tɨ'nɨ nɨwɨkwɨ'ro'a uro xɨxe dɨŋɨ' sɨpi' ninɨro arɨra' inarɨgɨ'a'pɨ wi' pɨ'nɨ mɨwia'rɨ' sɨnɨ a'mɨ bɨ tɨ'nɨ bɨ tɨ'nɨ ne'ra uro yarɨŋagɨ'a na'nɨ none kikiɨ'a' ŋweapaxɨ' mimo'nɨŋwɨnɨ. Sa seyɨ'ne' na'nɨ Gorɨxomɨ yayɨ' wipaxɨ' imo'nɨŋwɨnɨ. “E nerane'na' ayɨ' xɨxenɨ imo'nɨŋɨ'pɨ yarɨŋwɨnɨ.” neaimo'narɨnɨ.
53001004	Seyɨ'ne' e yarɨŋagɨ'a na'nɨ sɨyikɨ' Gorɨxoya'yo wa'ɨ' nurɨmerane'na' seyɨ'ne' na'nɨ mɨxɨ' re seameakɨ'narɨŋwa'rɨnɨ, “Xeanɨŋɨ' wika'rɨro rɨkɨkɨrɨ'o' wika'rɨro wiarɨ'na' ai' xwa'ma'mɨ' nɨwiro sɨnɨ Jisasomɨ dɨŋɨ' nɨwɨkwɨ'ro'a warɨŋoɨ.” urarɨŋwa'rɨnɨ.
53001005	Seyɨ'ne' e yarɨgɨ'a'pimɨ da'nɨ rɨpɨ wɨ'a' neao'nɨnɨ. Gorɨxo a'ma'yo mi' o'mo'mɨxɨmɨ' nɨwirɨ wigɨ' egɨ'a'pɨ tɨ'nɨ xɨxenɨ wiinɨ'a'pɨ na'nɨ dɨŋɨ' nɨmorane'na' “Apa'nɨrɨ'anɨ?” yaiwipaxɨ'rɨnɨ. Ayɨna'nɨ seyɨ'ne' oya' xwioxɨ'yo ŋwea'wanɨgɨnɨro yarɨ'na' xeanɨŋɨ' seaika'rarɨŋagɨ'a na'nɨ o seyɨ'ne' na'nɨ re ra'rɨnɨ'a'rɨnɨ, “Ayɨ' ananɨ nionɨ tɨ'ŋɨ' e ŋweapaxɨ'yɨ'rɨnɨ.” ra'rɨnɨ'a'rɨnɨ. Apɨ seyɨ'ne' yarɨgɨ'a'pimɨ da'nɨ wɨ'a' neao'nɨnɨ.
53001006	Ai Gorɨxo a'ma' xeanɨŋɨ' seaika'rarɨgɨ'a'yo pɨrɨ' numamorɨ xeanɨŋɨ' axɨ'pɨ wi'a'na' “Ayɨ' xɨxenɨ imo'nɨŋɨ'pɨnɨ rɨ'a yarɨnɨ?” yaiwianɨ'wa'rɨnɨ.
53001007	Xeanɨŋɨ' seaika'rarɨgɨ'a'yo pɨ'rɨ' nɨwiai'ki'morɨ kikiɨ'a' seyɨ'ne' seaŋwɨra'rɨrɨ none neaŋwɨra'rɨrɨ yarɨŋagɨ nɨwɨnɨrane'na' “Ayɨ' enɨ xɨxenɨ imo'nɨŋɨ'pɨnɨ rɨ'a yarɨnɨ?” yaiwianɨ'wa'rɨnɨ. A'mɨna' Jisaso sɨŋa'nɨ piaumɨmɨ' ninɨrɨ xegɨ' aŋɨ'najɨ' eŋɨ' ea'nɨgɨ'a'yɨ' tɨ'nɨ aŋɨ'namɨ da'nɨ nɨweapɨrɨ'na' rɨ'a' a'pia'wɨ' xwe' ai'pɨ'naŋwɨ' yarɨŋɨ'pɨ tɨ'nɨ xɨxenɨ e enɨ'a'rɨnɨ.
53001008	E nerɨ'na' a'ma' Gorɨxo na'nɨ dɨŋɨ' mɨmopa ero xwɨyɨ'a' negɨ' A'mɨna' Jisaso na'nɨ yayɨ' neainarɨŋɨ'pimɨ mɨxɨ'dɨ' ari'kwɨ'kwɨ' ero yarɨgɨ'a'yo pɨrɨ' umamonɨ'a'rɨnɨ.
53001009	A'ma' ayo wigɨ' egɨ'a'pɨ na'nɨ xwɨrɨ'a' nɨwikɨxerɨ pɨrɨ' numamorɨ'na' sea'yɨ e xɨ'o xegɨ' eŋɨ' ea'nɨŋɨ'pimɨ da'nɨ imo'nɨŋɨ'pɨ “Xe sɨŋwɨ' onanɨ'poyɨ.” mɨyaiwi' xegɨ' sɨ'mɨmaŋɨ' tɨ'ŋɨ' e da'nɨ anɨŋɨ'nɨ wieawa'rɨnɨ'a'rɨnɨ.
53001010	Negɨ' A'mɨna'o a'ma' xɨ'oya'yɨ' imo'nɨ'ɨ'rɨxɨnɨrɨ wiiŋɨ'pimɨ da'nɨ sea'yɨ e umɨ'eyoaro dɨŋɨ' wɨkwɨ'roarɨgɨ'a'yɨ' nɨ'nɨ mɨŋɨ' sɨ'ŋa' wea'nɨro oe'poyɨnɨrɨ aŋɨ'namɨ da'nɨ nɨweapɨrɨ'na' pɨrɨ' e umamonɨ'a'rɨnɨ. Seyɨ'ne' mɨ'kone repɨyɨ' eŋwa'pɨ dɨŋɨ' nɨkwɨ'roro na'nɨ i'na' seyɨ'ne' enɨ ayɨ' tɨ'nɨ nawi'nɨ omɨ sea'yɨ e umepɨ'rɨ'a'rɨnɨ.
53001011	A'mɨna'omɨ seyɨ'ne' sea'yɨ e umepɨ'rɨ'a' eŋagɨ na'nɨ i'ni'na' seyɨ'ne' na'nɨ Gorɨxomɨ rɨxɨŋɨ' seaurɨyarɨŋwa'rɨnɨ. Gorɨxo e imo'nɨ'ɨ'rɨxɨnɨrɨ we'yo ɨ'a' seaumɨrɨŋɨ'pɨ tɨ'nɨ xɨxenɨ ayo seaimɨxɨ'wɨnɨgɨnɨrɨ seaurɨyarɨŋwa'rɨnɨ. Naŋɨ' imo'nɨŋɨ'pɨ oyaneyɨnɨrɨ seaimo'narɨŋɨ'pɨ nɨpɨnɨ tɨ'nɨ Jisasomɨ dɨŋɨ' nɨwɨkwɨ'roro na'nɨ wi'nɨyo saŋɨ' ura'paneyɨnɨrɨ seaimo'narɨŋɨ'pɨ tɨ'nɨ apiau' tɨ'nɨ xɨxenɨ epɨ'rɨ'a na'nɨ xegɨ' eŋɨ' ea'nɨŋɨ'pɨ tɨ'nɨ seaimɨxɨ'wɨnɨgɨnɨrɨ seaurɨyarɨŋwa'rɨnɨ.
53001012	E nerɨŋɨ'pimɨ da'nɨ seyɨ'ne' omɨ sea'yɨ e umɨ'eyoaro xɨ'o enɨ seyɨ'ne' sea'yɨ e seamɨ'eyoarɨ inɨpɨ'rɨ'a na'nɨ Gorɨxomɨ seyɨ'ne' na'nɨ e seaurɨyarɨŋwa'rɨnɨ. O tɨ'nɨ A'mɨna' Jisasɨ Kiraiso tɨ'nɨ wa' seawianɨgɨ'i' eŋagɨ na'nɨ xɨxe sea'yɨ e mɨ'eyoa'nɨpɨ'rɨ'a'rɨnɨ.
53002001	Gɨ' nɨrɨxɨ'mea'yɨ'ne', xwɨyɨ'a' re rɨnɨŋɨ'pɨ, “Negɨ' A'mɨna' Jisasɨ Kiraiso a'mɨ weapa'na' nene o tɨ'nɨ nawi'nɨ awi' ea'nanɨ'wa'rɨnɨ.” rɨnɨŋɨ'pɨ na'nɨ rɨpɨ e'ɨ'rɨxɨnɨrɨ yarɨŋɨ' oseaimɨnɨ.
53002002	Kwi'yɨ' bimɨ da'nɨranɨ, xwɨyɨ'a' a'ma' yaŋɨ' wiowa'rɨ'a' bimɨ da'nɨranɨ, payɨ' “Porowa nearo wa're'napɨgɨ'a'pɨrɨnɨ.” rarɨgɨ'a' bimɨ da'nɨranɨ, aya' nɨsearemorɨ re rɨnɨŋa'na'yɨ', “Sɨ'a' A'mɨna'o weapɨnɨ'a'yi rɨxa imo'nɨŋɨ'rɨnɨ.” rɨnɨŋa'na'yɨ', sɨnɨ me' dɨŋɨ' u'pirɨxa' nɨseapeyirɨ ududɨ' mɨseainɨpanɨ.
53002003	A'ma' wo ai' pi'pimɨ da'nɨ yapɨ' oneai'wapɨyinɨrɨ sɨŋwɨ' mɨwɨnɨpa e'ɨ'rɨxɨnɨ. Xa'mɨ a'ma' obaxɨ' Gorɨxomɨ maŋɨ' xowiai'ki'mɨ' wiro a'ma' xwɨyɨ'a' xo'ro'rɨ' yarɨŋo piaumɨmɨ' inɨrɨ nema'na' eŋa'na' ayɨ' rɨ'wɨ'yo sɨ'a' ayi imo'nɨnɨ'a' eŋagɨ na'nɨ rarɨŋɨnɨ. A'ma' xwɨyɨ'a' xo'ro'rɨ' yarɨŋo Gorɨxo wanɨ'nɨmɨxɨnɨ'orɨnɨ.
53002004	Gorɨxomɨ anɨŋɨ' sɨ'mɨ' tɨ'nɨ wiarɨŋorɨnɨ. Pi' pi' ŋwɨ'a' a'ma' nimɨxɨro meŋweaarɨgɨ'a'pɨranɨ, pi' pi' kwi'yɨ' a'ma' dɨŋɨ' uŋwɨra'rarɨgɨ'a'pɨranɨ, paimɨmɨ' nɨmerɨ xewanɨŋo ayo sea'yɨ e mɨ'eyoa'nɨnɨ'a'rɨnɨ. E nerɨ'na' aŋɨ' Gorɨxo na'nɨ rɨdɨyowa' yarɨgɨ'iwa'mɨ nɨpa'wirɨ a'ma' obaxɨ' sɨŋwɨ' anɨgɨ'e da'nɨ e'ɨ' nɨŋwea'ma'na' xewanɨŋo re urɨnɨnɨ'a'rɨnɨ, “Niɨwanɨŋonɨ Gorɨxonɨrɨnɨ.” urɨnɨnɨ'a'rɨnɨ.
53002005	Xa'mɨ nionɨ sɨnɨ seyɨ'ne' tɨ'nɨ nɨŋwearɨ'na' apɨ na'nɨ searɨŋa'pɨ sɨnɨ dɨŋɨ' mɨseainarɨnɨranɨ?
53002006	A'ma' o Gorɨxo xe piaumɨmɨ' inɨ'wɨnɨgɨnɨrɨ ipɨmoa'rɨŋi'na' imo'nɨnɨ'e na'nɨ agwɨ sɨnɨ omɨ bɨ wakɨrɨ'mɨxɨnɨ. Omɨ wakɨrɨ'mɨxɨŋɨ'pɨ na'nɨ seyɨ'ne' nɨjɨ'a'rɨnɨ.
53002007	Obo a'ma' obaxɨ' maŋɨ' Gorɨxoya'pɨ xo'ro'rɨ' oe'poyɨnɨrɨ i'nɨmɨ da'nɨ rɨxa nɨwi'wapɨya warɨŋagɨ ai' omɨ wakɨrɨ'mɨxarɨŋɨ'pɨ Gorɨxo emɨ mamonɨ'e na'nɨ nɨwakɨrɨ'mɨxa unɨ'a'rɨnɨ.
53002008	Xɨ'omɨ wakɨrɨ'mɨxarɨŋɨ'pɨ Gorɨxo nɨyoa'ma'na' eŋa'na' xwɨyɨ'a' oya'pɨ xo'ro'rɨ' yarɨŋo sɨnɨ i'nɨmɨ mimo'nɨ' rɨxa sɨŋa'nɨ piaumɨmɨ' inɨnɨ'a'rɨnɨ. Omɨ A'mɨna' Jisaso nɨweapɨrɨ sogwɨ'nɨŋɨ' pɨrɨpɨrɨ' nerɨŋɨ'pimɨ da'nɨ samɨŋɨ' nɨwimɨxɨrɨ xegɨ' madɨŋɨ'pɨ tɨ'nɨ pɨkinɨ'a'rɨnɨ.
53002009	Xwɨyɨ'a' xo'ro'rɨ' yarɨŋo rɨxa sɨŋa'nɨ nimo'nɨrɨ nɨŋwearɨ'na' Seteno xewanɨŋoya' eŋɨ' sɨxɨ' ea'nɨŋɨ'pimɨ da'nɨ eŋɨ' sɨxɨ' wea'mɨxɨnɨ'a' eŋagɨ na'nɨ o a'ma'yɨ' “O Gorɨxorɨ'anɨ?” oniaiwi'poyɨnɨrɨ yapɨ' nɨwiepɨsirɨ'na' emɨmɨ' aya' wi' erɨ a'ma' aya' rɨwamo'nɨpaxɨ'pɨ erɨ enɨ'a'rɨnɨ.
53002010	E nerɨ'na' a'ma' anɨ'nanɨro yarɨgɨ'a'yo xegɨ' uyɨ'niɨ' nerɨŋɨ' bɨ bimɨ da'nɨ yapɨ' wi'wapɨyi'a'na' xewanɨŋo e oniaiwi'poyɨnɨrɨ yarɨŋɨ'pɨ tɨ'nɨ xɨxenɨ wiaiwipɨ'rɨ'a'rɨnɨ. Ayɨ' re mɨwimo'nɨ', “Gorɨxo yea'yɨ' neayimɨxemeanɨ'a na'nɨ xwɨyɨ'a' Jisaso na'nɨ nepaxɨŋɨ' imo'nɨŋɨ'pɨ arɨ'a' owianeyɨ.” mɨwimo'nɨ' rɨ'wɨ' umogɨ'a' eŋagɨ na'nɨ xwɨyɨ'a' xo'ro'rɨ' yarɨŋo yapɨ' wi'wapɨyipaxɨ'rɨnɨ.
53002011	Ayɨ' rɨ'wɨ' umogɨ'a' eŋagɨ na'nɨ Gorɨxo dɨŋɨ' xeŋwɨ' omo'poyɨnɨrɨ wimɨxarɨ'na' xwɨyɨ'a' xo'ro'rɨ' yarɨŋo pi' pi' yapɨ' wi'wapɨyinɨ'a'pɨ arɨ'a' nɨwiro aya' sɨ'wɨ' uro'agɨ “Neparɨnɨ.” yaiwipɨ'rɨ'a'rɨnɨ.
53002012	A'ma' xwɨyɨ'a' Jisaso na'nɨ nepaxɨŋɨ' imo'nɨŋɨ'pɨ dɨŋɨ' mɨkwɨ'ro' wigɨ' sɨpi' imo'nɨŋɨ'pɨ yanɨro na'nɨ dɨŋɨ' niɨ'a' winɨŋɨ'yo Gorɨxo xwɨyɨ'a' umea'rɨnɨ'a na'nɨ dɨŋɨ' xeŋwɨ' omo'poyɨnɨrɨ wimɨxɨnɨ'a'rɨnɨ.
53002013	Negɨ' nɨrɨxɨ'mea'yɨ'ne', A'mɨna' Jisasɨ Kiraiso wa' seawianɨŋɨ'yɨ'ne', seyɨ'ne' na'nɨ kikiɨ'a' ŋweapaxɨ' mimo'nɨŋwɨnɨ. Sa seyɨ'ne' na'nɨ i'ni'na' Gorɨxomɨ yayɨ'nɨ wipaxɨ' imo'nɨŋwɨnɨ. Gorɨxo xegɨ' kwi'yɨ'pimɨ da'nɨ sɨyikwɨ' mi'nɨgɨ'a'yɨ' oimo'nɨ'poyɨnɨrɨ seaimɨxɨrɨ seyɨ'ne' xwɨyɨ'a' nepaxɨŋɨ' imo'nɨŋɨ'pimɨ dɨŋɨ' ɨkwɨ'roro yarɨgɨ'a'pimɨ da'nɨ yea'yɨ' uyimɨxemea'mɨ'a'nɨrɨ eŋi'na' da'nɨ ɨ'a' yɨyamɨxɨmɨ' seaiŋɨ' eŋagɨ na'nɨ omɨ yayɨ'nɨ wipaxɨ' imo'nɨŋwɨnɨ.
53002014	Gorɨxo seyɨ'ne' apɨ imo'nɨ'ɨ'rɨxɨnɨrɨ xwɨyɨ'a' yayɨ' neainarɨŋɨ' nene wa'ɨ' searɨŋwa'pimɨ da'nɨ we'yo ɨ'a' nɨseaumɨrɨrɨ'na' negɨ' A'mɨna' Jisasɨ Kiraiso nikɨ'nɨrɨ sea'yɨ e imo'nɨŋɨ'pa seyɨ'ne' enɨ bɨ e imo'nɨ'ɨ'rɨxɨnɨrɨ we'yo ɨ'a' seaumɨrɨŋɨ'rɨnɨ.
53002015	Ayɨna'nɨ negɨ' nɨrɨxɨ'mea'yɨ'ne', eŋɨ' sɨxɨ' ni'nɨro xwɨyɨ'a' rɨre'wapɨ'gɨ' inarɨŋwa' maŋɨ'yo da'nɨ seare'wapɨyiŋwa'pɨranɨ, payɨ'yo da'nɨ seare'wapɨyiŋwa'pɨranɨ, xai'wɨ' ɨ'a' nɨxɨra u'ɨ'rɨxɨnɨ.
53002016	Negɨ' a'po Gorɨxo —O wa' nɨneawianɨrɨ i'ni'na' eŋɨ' sɨxɨ' i'mɨxɨnanɨ'wa' na'nɨ neaimɨxɨrɨ aya' nɨnearɨmɨxɨrɨŋɨ'pimɨ da'nɨ awiaxɨ' xɨ'o neaiinɨ'a'pɨ na'nɨ wenɨŋɨ' nerɨ ŋweanɨ'wa' na'nɨ neaimɨxɨrɨ eŋorɨnɨ. O tɨ'nɨ negɨ' A'mɨna' Jisasɨ Kiraiso tɨ'nɨ awau' eŋɨ' sɨxɨ' seai'mɨxɨri seyɨ'ne' pi' pi' xwɨyɨ'a' naŋɨ' imo'nɨŋɨ'pɨ rɨro pi' pi' naŋɨ' imo'nɨŋɨ'pɨ ero epɨ'rɨ'a na'nɨ seaimɨxɨri e'isixɨnɨ.
53002017	Negɨ' a'po Gorɨxo —O wa' nɨneawianɨrɨ i'ni'na' eŋɨ' sɨxɨ' i'mɨxɨnanɨ'wa' na'nɨ neaimɨxɨrɨ aya' nɨnearɨmɨxɨrɨŋɨ'pimɨ da'nɨ awiaxɨ' xɨ'o neaiinɨ'a'pɨ na'nɨ wenɨŋɨ' nerɨ ŋweanɨ'wa' na'nɨ neaimɨxɨrɨ eŋorɨnɨ. O tɨ'nɨ negɨ' A'mɨna' Jisasɨ Kiraiso tɨ'nɨ awau' eŋɨ' sɨxɨ' seai'mɨxɨri seyɨ'ne' pi' pi' xwɨyɨ'a' naŋɨ' imo'nɨŋɨ'pɨ rɨro pi' pi' naŋɨ' imo'nɨŋɨ'pɨ ero epɨ'rɨ'a na'nɨ seaimɨxɨri e'isixɨnɨ.
53003001	Negɨ' nɨrɨxɨ'mea'yɨ'ne', payɨ' rɨna yoparɨ'pɨ nearɨ'na' rɨpɨ osearɨmɨnɨ. Xwɨyɨ'a' A'mɨna'o na'nɨ wa'ɨ' rɨmearɨŋwa'pɨ yanɨ' niwe'a nurɨ seyɨ'ne' egɨ'a'pa amɨ amɨ yayɨ' tɨ'nɨ arɨ'a' wipɨ'rɨ na'nɨ Gorɨxomɨ rɨxɨŋɨ' neaurɨyi'ɨ'rɨxɨnɨ.
53003002	O a'ma' nɨpɨkwɨnɨ mimo'nɨŋɨ'pɨ ero sɨpi' ero yarɨgɨ'a'yɨ' xeanɨŋɨ' neaika'ranɨro yarɨgɨ'a'pimɨ da'nɨ e'ɨ' oneami'nɨnɨrɨ enɨ rɨxɨŋɨ' neaurɨyi'poyɨ. A'ma' nɨ'nɨ omɨ dɨŋɨ' mɨwɨkwɨ'roarɨgɨ'a'yɨ' eŋagɨ na'nɨ rarɨŋɨnɨ.
53003003	Negɨ' A'mɨna' Jisaso a'ma' ikwia'rɨnɨpaxɨ'pɨ yarɨŋo eŋagɨ na'nɨ none re neaimo'narɨnɨ, “O eŋɨ' sɨxɨ' seaea'mɨxɨrɨ sɨpi' imo'nɨŋo —O, ayɨ' oborɨnɨ. O xwɨrɨ'a' seaikɨxenɨgɨnɨrɨ e'ɨ' seami'nɨrɨ enɨ'a'rɨnɨ.” neaimo'narɨnɨ.
53003004	A'mɨna'oya' dɨŋɨ'yo da'nɨ seyɨ'ne' na'nɨ re nɨyaiwirane dɨŋɨ' sɨ'ŋa' neaea'narɨnɨ, “Sekaxɨ' none urɨŋwa'pɨ wi' pɨ'nɨ mɨwia'rɨ' agwɨ xɨxenɨ xɨ'dɨro rɨ'wɨ'yo enɨ xɨxenɨ nɨxɨ'da uro epɨ'rɨ'a'rɨnɨ.” nɨyaiwirane dɨŋɨ' sɨ'ŋa' neaea'narɨnɨ.
53003005	Seyɨ'ne' “Gorɨxo nepa wa' neawianarɨŋorɨ'anɨ?” nɨyaiwiro'na' nɨjɨ'a' a'mɨ bɨ tɨ'nɨ imo'nɨro Kiraisomɨ sɨpi' wi'a'na' eŋɨ' sɨxɨ' ni'nɨrɨ xwa'ma'mɨ' wiiŋɨ'pa ero epɨ'rɨ'a na'nɨ A'mɨna'o yayɨ'wɨ' seame'wɨnɨgɨnɨ.
53003006	Negɨ' nɨrɨxɨ'mea'yɨ'ne', A'mɨna' Jisasɨ Kiraiso nearowa'rɨŋone eŋagwɨ na'nɨ sekaxɨ' rɨpɨ osearɨmɨnɨ. Se'rɨxɨ'mea' gɨyɨ' gɨyɨ' rɨre'wapɨ'gɨ' inarɨŋwa' none seare'wapɨyiŋwa'pɨ mɨxɨ'dɨ' mɨyunɨpa nerɨ kikiɨ'a' yarɨ'na'yɨ', ayɨ' tɨ'nɨ gwiaumɨ' minɨpanɨ.
53003007	Ayɨ' rɨpɨ na'nɨ sekaxɨ' apɨ seararɨŋɨnɨ. Pi'pɨ xɨ'dɨpaxɨ'yɨ'ne' marɨ'a'ɨ, none seyɨ'ne' tɨ'nɨ nɨŋwearane'na' sɨŋwepɨgɨ' seai'wapɨyiŋwa'pimɨ xɨ'dɨpaxɨ'yɨ'ne' eŋagɨ na'nɨ seyɨ'ne' nɨjɨ'a'rɨnɨ. None wi' nɨpɨ'rea'nɨrɨ me' memeŋwanigɨnɨ.
53003008	None aiwa' wi' sɨwia' mɨseara'panɨŋwanigɨnɨ. Anɨŋɨ' mɨseaika'rɨpa e'wanɨgɨnɨrɨ a'rɨ'wɨyi'na'ranɨ, ikwa'wɨyi'na'ranɨ, rɨ'wɨ' nɨrɨ'kwi'nɨma'na' nɨgwɨ' omɨŋɨ' rɨ'a' tɨ'ŋɨ' anɨŋɨ' minɨ' nerɨŋɨ'pimɨ da'nɨ bɨ' nerane nɨŋwanigɨnɨ.
53003009	“Aiwa' anɨpa' mɨneara'panɨpaxawa imo'nɨŋagɨ'a na'nɨ e egɨ'awixɨnɨ.” rɨseaimo'narɨnɨ? Oweoɨ, seyɨ'ne' sɨŋwepɨgɨ' seai'wapɨyiŋwa'pimɨ xɨ'dɨ'ɨ'rɨxɨnɨrɨ e eŋwanigɨnɨ.
53003010	Seyɨ'ne' nɨjɨ'a'rɨnɨ. None sɨnɨ seyɨ'ne' tɨ'nɨ nɨŋwearane'na' sekaxɨ' re searayiŋwanigɨnɨ, “A'ma' ‘Omɨŋɨ' mepa oemɨnɨ.’ wimo'narɨgɨ'a'yo aiwa' mɨnɨ mɨwipa e'ɨ'rɨxɨnɨ.” searayiŋwanigɨnɨ.
53003011	“Poro pi' na'nɨ rɨ'a e neararɨnɨ?” mɨyaiwipanɨ. Segɨ'yɨ' wi' na'nɨ xwɨyɨ'a' re rɨnarɨŋagɨ arɨ'a' nɨwirane na'nɨ rarɨŋwɨnɨ, “Wi' omɨŋɨ' me' siŋwɨ' nɨya'pɨro'mɨ' nemero'na' xwɨyɨ'a' mɨmayɨ'o'nɨ ne'ra warɨŋoɨ.” rɨnarɨŋagɨ arɨ'a' nɨwirane na'nɨ seararɨŋwɨnɨ.
53003012	Nene A'mɨna' Jisasɨ Kiraiso tɨ'nɨ nawi'nɨ ika'rɨnɨŋwae'ne eŋagɨ na'nɨ wiyɨ'ne' e yarɨgɨ'a'yɨ'ne' sekaxɨ' nɨsearɨrane eŋɨ' rɨre'mɨxɨ' rɨpɨ oseaianeyɨ, “Pi'ra'nɨŋɨ' nɨyunɨrɨ nɨŋwea'ma'na' segɨ' omɨŋɨ' e'ɨ'a'pimɨ da'nɨ nɨmiro nɨ'ɨ'rɨxɨnɨ.”
53003013	Negɨ' nɨrɨxɨ'mea'yɨ'ne', segɨ' wi'nɨyɨ' na'nɨ eŋɨ' rɨre'mɨxɨ' e nɨseairɨ ai' naŋɨ' yarɨgɨ'a'yɨ'ne' segɨ' yarɨgɨ'a'pɨ na'nɨ anɨŋɨ' nɨseainɨrɨ pɨ'nɨ mɨwia'rɨpanɨ.
53003014	Segɨ'yɨ' wi' none seararɨŋwa'pɨ “Arɨ'a' mɨwipa oyaneyɨ.” wimo'narɨgɨ'a'yo sɨŋwɨ' mi' nɨwo'mɨxɨro “Ayɨ' Poro nearɨŋɨ'pɨ arɨ'a' mɨwiarɨgɨ'a'yɨ'rɨ'anɨ?” nɨyaiwiro aya' winɨ'wɨnɨgɨnɨrɨ ayɨ' tɨ'nɨ gwiaumɨ' minɨpanɨ.
53003015	E nero ai' “Ayɨ' nene tɨ'nɨ sɨ'mɨsɨ' eainɨŋwa'yɨ'rɨ'anɨ?” mɨyaiwi' se'gwa'o sɨpi' yarɨ'na' “Gɨ' gwɨ'a'orɨ'anɨ?” nɨyaiwiro dɨŋɨ' pi'ra'nɨŋɨ' omonɨrɨ i'kwairɨrɨ' nɨwirɨ'na' urarɨgɨ'a'pa urɨ'ɨ'rɨxɨnɨ.
53003016	A'mɨna'o —O a'ma' nɨwayɨro'nɨro ŋweapɨ'rɨ'pɨ na'nɨ mɨ'kɨ' ikiŋorɨnɨ. O pi' pi' seai'mea'agɨ ai' nɨwayɨro'nɨro ŋweapɨ'rɨ na'nɨ seaimɨxɨ'wɨnɨgɨnɨ.
53003017	Poronɨ niɨwanɨŋonɨ gɨ' we' tɨ'nɨ yoparɨ' rɨpɨ nearɨ yayɨ' seaiwa're'naparɨŋɨnɨ. Nionɨ payɨ' nearɨ'na' yoparɨ' sɨ'rɨ'wɨ' e apɨ ea'nɨŋagɨ nɨwɨnɨrɨ'na' “Poro eaŋɨ'rɨ'anɨ?” yaiwipɨ'rɨ na'nɨ e eaarɨŋa'rɨnɨ.
53003018	“A'mɨna' Jisasɨ Kiraiso nɨyɨ'ne'nɨ wa' seawianɨ'wɨnɨgɨnɨ.” nimo'narɨnɨ.
54001001	Poronɨ —Nionɨ Kiraisɨ Jisasoya' wa'ɨ' wurɨmeiarɨŋa' wonɨrɨnɨ. Gorɨxo —O nɨweapɨrɨ nene yea'yɨ' neayimɨxemeaarɨŋorɨnɨ. O tɨ'nɨ Kiraisɨ Jisaso —O nene neairɨme'napɨnɨ'a na'nɨ dɨŋɨ' nikwɨ'morɨ ŋweaŋwa'orɨnɨ. O tɨ'nɨ awau' Poro wa'ɨ' yeaurɨmeinɨ'a na'nɨ imo'nɨ'wɨnɨgɨnɨrɨ nɨrɨ'peagɨ'i'onɨrɨnɨ.
54001002	Nionɨ payɨ' rɨna Timotioxɨ —Joxɨ nionɨ wa'ɨ' rɨmearɨŋa'pimɨ da'nɨ Kiraisomɨ dɨŋɨ' wɨkwɨ'roŋɨ' eŋagɨ na'nɨ gɨ' piaxɨ' rɨmearɨŋa' woxɨ'nɨŋɨ' imo'nɨŋoxɨrɨnɨ. Joxɨ na'nɨ payɨ' rɨna nearɨ mo'naparɨŋɨnɨ. “A'po Gorɨxo tɨ'nɨ negɨ' A'mɨna' Kiraisɨ Jisaso tɨ'nɨ awau' wa' rɨwianɨri aya' rɨrɨmɨxɨri joxɨ nɨwayɨro'nɨrɨ ŋwearɨ na'nɨ siiri e'isixɨnɨ.” nimo'narɨnɨ.
54001003	Nionɨ Epesasɨyo pɨ'nɨ nɨwia'rɨmɨ Masedonia pɨropenɨsɨ'yo na'nɨ umɨnɨrɨ nerɨ'na' rɨrɨŋa'pa a'mɨ axɨ'pɨ orɨrɨmɨnɨ. Joxɨ Epesasɨyo nɨŋwearɨ a'ma' xwɨyɨ'a' Jisaso na'nɨ nepaxɨŋɨ'pɨ nɨmusɨroro xegɨ' bɨ ure'wapɨyarɨgɨ'a'yo pɨ'rɨ' nɨwiai'ki'morɨ “Apɨ e mure'wapɨyipanɨ.” ureɨ.
54001004	“Pɨyɨŋɨ' ikayɨ'wɨ' rɨnɨŋɨ'pimɨ tɨ'nɨ arɨ'owa eŋi'na' da'nɨ wigɨ' niai'wɨ' nemea'ga nuro yoɨ' wɨ'rɨgɨ'a'pimɨ tɨ'nɨ apiau'mɨ manaxɨ'dɨpanɨ.” ureɨ. Apimɨ nanaxɨ'dɨrɨ'na'yɨ', Gorɨxo “Nionɨ dɨŋɨ' nɨnɨkwɨ'rorɨŋɨ'pimɨ da'nɨnɨ gɨ' imo'nɨgɨ'a'yo numei'ɨ'rɨxɨnɨ.” yaiwiŋɨ'pɨ tɨ'nɨ xɨxenɨ me' wigɨ' dɨŋɨ' tɨ'nɨ nipɨmoro sɨwia'nɨ rɨŋwanarɨgɨ'a' eŋagɨ na'nɨ rarɨŋɨnɨ.
54001005	Ayɨ' wigɨ' wi'nɨyo na'nɨ nepa dɨŋɨ' sɨpi' winɨnɨ'a na'nɨ “Sekaxɨ' e urɨ'ɨrɨxɨnɨ.” rɨrarɨŋɨnɨ. A'ma' ayɨ' apɨ xɨxenɨ nɨxɨ'dɨrɨ'na'yɨ', dɨŋɨ' i'nɨmɨ bɨ nɨkwɨ'ro'ma'na' mɨrɨ' ero dɨŋɨ' nɨyaikirorɨ “Nepa Gorɨxo wimo'narɨŋɨ'pɨ rɨ'a yarɨŋwɨnɨ?” nɨyaiwirɨ'na' esɨsɨ' bɨ minɨ' ero Jisasomɨ dɨŋɨ' nɨwɨkwɨ'rorɨ'na' sɨrɨrowia'rɨ' mepa ero epaxɨ'rɨnɨ. Apɨ apɨ nerɨŋɨ'pimɨ da'nɨ wigɨ' wi'nɨyo na'nɨ dɨŋɨ' sɨpi' winɨnɨ'a' eŋagɨ na'nɨ e urɨ'ɨrɨxɨnɨ.
54001006	Ayɨ' rɨpɨ na'nɨ rɨrarɨŋɨnɨ. A'ma' wa apɨ apimɨ pɨ'nɨ nɨwia'rɨro na'nɨ rɨxa xaxa' nero ararɨxɨ'nɨŋɨ' rarɨŋoɨ.
54001007	Awa wigɨ' dɨŋɨ'yo da'nɨ nipɨmorɨ rarɨgɨ'a'pɨ na'nɨ majɨ'a' nero re nɨyaiwinɨro rarɨgɨ'a'pɨ, “Nɨjɨ'a' mimo'nɨŋwɨ' reŋwɨnɨ? Bɨkwɨ'yo e e rɨnɨŋɨ'pɨ, ayɨ' apɨ apɨ na'nɨ rɨnɨnɨ.” rarɨgɨ'a'pɨ na'nɨ enɨ majɨ'a' nero ai' ŋwɨ' ikaxɨ' ea'nɨŋɨ'pɨ na'nɨ negɨ' wi'yo ure'wapɨyanɨ na'nɨ oimo'naneyɨnɨro yaiwinarɨgɨ'a'warɨnɨ.
54001008	Yawawi nɨjɨ'a'rɨnɨ. Ŋwɨ' ikaxɨ' ea'nɨŋɨ'pɨ, ayɨ' naŋɨ' imo'nɨnɨ. E nimo'nɨŋagɨ ai' Gorɨxo ŋwɨ' ikaxɨ' rɨŋɨ'pɨ ayɨ' a'ma' wigɨ' dɨŋɨ' tɨ'nɨ nipɨmorɨ rarɨgɨ'a'pimɨ sopɨŋɨ' onɨ'ɨ'rɨxɨnɨrɨ rɨŋɨ'manɨ.
54001009	Gorɨxo e e'ɨ'rɨxɨnɨrɨ wimo'nɨŋɨ'pɨ tɨ'nɨ xɨxenɨ nerɨ'na' ayɨ' re yaiwipɨ'ra'oɨ, “Ŋwɨ' ikaxɨ' rɨnɨŋɨ'yɨ' a'ma' we' ro'nɨgɨ'a'yɨ' na'nɨmanɨ. Ayɨ' a'ma' xwɨyɨ'a' xowiai'ki'mɨ' yarɨgɨ'a'yɨ' tɨ'nɨ uniɨ' yarɨgɨ'a'yɨ' tɨ'nɨ na'nɨrɨnɨ. A'ma' Gorɨxomɨ rɨ'wɨ' rɨwa'mɨnɨ mamoarɨgɨ'a'yɨ' tɨ'nɨ ɨ'wɨ' yarɨgɨ'a'yɨ' tɨ'nɨ na'nɨrɨnɨ. A'ma' Gorɨxomɨ paimɨmɨ' wiarɨgɨ'a'yɨ' tɨ'nɨ arɨ'ki' imo'nɨgɨ'a'yɨ' tɨ'nɨ na'nɨrɨnɨ. Xanɨyau'mɨ pɨkiarɨgɨ'a'yɨ' tɨ'nɨ pɨkioyɨ'mɨ' yarɨgɨ'a'yɨ' tɨ'nɨ na'nɨrɨnɨ.
54001010	A'ma' apɨxɨ' wi' tɨ'nɨ ɨ'wɨ' inarɨgɨ'a'yɨ' tɨ'nɨ oxɨ' wau'nɨranɨ, apɨxɨ' wi'pau'nɨranɨ, onarɨgɨ'a'yɨ' tɨ'nɨ a'ma' pɨkiomeaarɨgɨ'a'yɨ' tɨ'nɨ yapɨ' rarɨgɨ'a'yɨ' tɨ'nɨ ‘Sɨ'ŋa' romɨ da'nɨ rɨrarɨŋɨnɨ.’ nurɨma'na' na' mɨyarɨgɨ'a'yɨ' tɨ'nɨ ayɨ' nɨ'nɨ na'nɨrɨnɨ. Ŋwɨ' ikaxɨ'yɨ', ayɨ' xwɨyɨ'a' naŋɨ' imo'nɨŋɨ'yo pi' pi' wiai'kiarɨgɨ'a'yɨ' na'nɨ enɨ rɨnɨnɨ.” yaiwipɨ'ra'oɨ.
54001011	Xwɨyɨ'a' apɨ, ayɨ' xwɨyɨ'a' sea'yɨ e imo'nɨŋɨ', nene yayɨ' neainarɨŋɨ'pɨ tɨ'nɨ xɨxenɨ imo'nɨnɨ. Apɨ Gorɨxo —O a'ma' nɨ'nɨ yayɨ' umepaxɨ' imo'nɨŋorɨnɨ. O xwɨyɨ'a' nionɨ dɨŋɨ' nɨnɨŋwɨra'rɨrɨ wa'ɨ' nurɨmei'wɨnɨgɨnɨrɨ nɨrɨ'peaŋɨ'pɨ na'nɨ rarɨŋɨnɨ.
54001012	Negɨ' A'mɨna' Kiraisɨ Jisasomɨ yayɨ' wiarɨŋa'rɨnɨ. O “Poro dɨŋɨ' uŋwɨra'rɨpaxorɨ'anɨ?” nɨniaiwirɨ xwɨyɨ'a' oya'pɨ wa'ɨ' urɨme'wɨnɨgɨnɨrɨ nɨnɨrɨ'pearɨ eŋɨ' sɨxɨ' nea'mɨxɨŋɨ' eŋagɨ na'nɨ omɨ yayɨ' wiarɨŋa'rɨnɨ.
54001013	Xa'mɨ nionɨ omɨ ikayɨ'wɨ' umearɨrɨ a'ma' xɨ'oya' sɨyikɨ' imo'nɨgɨ'a'yo xeanɨŋɨ' rɨ'a' tɨ'ŋɨ' wika'rɨrɨ arɨ'ki' nu'mɨ nurɨ anɨŋɨ' mɨxɨ' wiaxɨ'dɨrɨ yaga'onɨ aiwɨ nionɨ omɨ dɨŋɨ' mɨwɨkwɨ'ropa nerɨ na'nɨ majɨ'a' nika'rɨnɨrɨ e yarɨŋagɨ na'nɨ o aya' nɨnɨrɨmɨxɨrɨ apɨ e niiŋɨ'rɨnɨ.
54001014	Nionɨ sɨpi' imo'nɨŋɨ' e yaga'onɨ aiwɨ negɨ' A'mɨna' Kiraisɨ Jisaso wa' xwapɨ' aya' wi' nɨwianɨ'agɨ a'ma' xɨ'o tɨ'nɨ nawi'nɨ nika'rɨnɨrɨ'na' dɨŋɨ' wɨkwɨ'rorɨ dɨŋɨ' sɨxɨ' uyirɨ yarɨgɨ'a'pɨ nionɨ enɨ axɨ'pɨ ni'meaŋɨnigɨnɨ.
54001015	Xwɨyɨ'a' “Kiraisɨ Jisaso a'ma' ɨ'wɨ' yarɨŋwae'ne yea'yɨ' neayimɨxemeanɨ'a na'nɨ xwɨ'a' tɨ'yo na'nɨ bɨŋɨ'rɨnɨ.” rɨnɨŋɨ'pɨ dɨŋɨ' ŋwɨra'rɨpaxɨ'pɨrɨnɨ. A'ma' nɨ'nɨ arɨ'a' nɨwiro “Neparɨnɨ.” yaiwipaxɨ'pɨrɨnɨ. Nɨnenenɨ ɨ'wɨ' yarɨŋwae'ne aiwɨ ayɨ' yarɨgɨ'a'pɨ tɨ'nɨ xɨxenɨ me' sea'yɨ e imo'nɨŋɨ'pɨ yaga'onɨ, ayɨ' nionɨrɨnɨ.
54001016	Nionɨ e imo'nɨŋa'onɨ ai' Jisasɨ Kiraiso a'ma' xɨ'o na'nɨ re owiaiwi'poyɨnɨrɨ, “O apaxɨ' me' pɨrɨ' mumamo' a'ma' wigɨ' ɨ'wɨ' yarɨgɨ'a'pɨ rɨ'wɨ'mɨnɨ umamopɨ'rɨ na'nɨ xwayɨ' nɨwɨnɨrɨ kikiɨ'a' ŋweaarɨŋorɨ'anɨ?” owiaiwi'poyɨnɨrɨ nionɨ aya' nɨnɨrɨmɨxɨrɨ yea'yɨ' nɨyimɨxemeaŋɨ'rɨnɨ. Kiraiso e nerɨŋɨ'pimɨ da'nɨ a'ma' rɨ'wɨ'yo dɨŋɨ' nɨwɨkwɨ'rorɨ dɨŋɨ' nɨyɨmɨŋɨ' tɨ'gɨ'a' imo'nɨpɨ'rɨ'a'yɨ' na'nɨ nionɨ, ɨ'wɨ' xwapɨ' yaga'onɨ sɨŋwepɨgɨ' niŋɨ'rɨnɨ.
54001017	Ayɨna'nɨ Gorɨxo, aŋɨ'namɨnɨ mɨxɨ' ina'yɨ' anɨŋɨ' minɨ' imo'nɨŋo —O wi' mɨpe' yarɨŋorɨnɨ. A'ma' sɨŋwɨ' wɨnɨpaxɨ' mimo'nɨŋorɨnɨ. Na' wonɨ onɨ ŋwɨ'a' nepaxɨŋɨ' imo'nɨŋo, ayɨ' orɨnɨ. Omɨ anɨŋɨ' i'ni'na' sea'yɨ e umɨ'eyoarane yayɨ' umerane ne'ra u'wanɨgɨnɨ.
54001018	Timotioxɨ, gɨ' i'woxɨ'nɨŋɨ' imo'nɨŋoxɨ, agwɨ payɨ' rɨna nearɨ “Joxɨ e'ɨrɨxɨnɨ.” rɨrarɨŋa'pɨ, ayɨ' xwɨyɨ'a' xa'mɨ joxɨ rɨ'wɨ'yo erɨ'a'pɨ na'nɨ Gorɨxoya' dɨŋɨ'yo da'nɨ wɨ'a' nɨro'kiamorɨ'na' rɨrɨŋwa'pɨ tɨ'nɨ xɨxenɨ axɨ'pɨ rɨrarɨŋɨnɨ. Xwɨyɨ'a' apimɨ da'nɨ dɨŋɨ' sɨxɨ' ni'nɨrɨ xopɨra'rɨ' wi'ɨrɨxɨnɨ.
54001019	E nerɨ dɨŋɨ' wɨkwɨ'roarɨŋwa'pɨ xai'wɨ' ɨ'a' xɨrɨrɨ dɨŋɨ' nɨyaikirorɨ “Nepa naŋɨ' rɨ'a yarɨŋɨnɨ?” nɨyaiwirɨ'na' esɨsɨ' bɨ minarɨŋɨ'pɨ sɨŋwɨ' ainenaxɨ'dɨrɨ e'ɨrɨxɨnɨ. A'ma' wa “Joxɨ e e'ɨrɨxɨnɨ.” rɨrarɨŋa'pɨ rɨ'wɨ'mɨnɨ nɨmamoro mepa nero'na' sɨnɨ Jisasomɨ dɨŋɨ' mɨwɨkwɨ'ro' ewe' sɨ'ŋa'yo sɨxɨ' nu'rorɨ xwɨrɨ'a' ikɨxenarɨŋɨ'pa axɨ'pɨ e inɨgɨ'awixɨnɨ.
54001020	Ayɨ' wau' rɨwau'rɨnɨ. Xaimeniaso tɨ'nɨ Arekɨsadao tɨ'nɨ awau'rɨnɨ. Awau' “Gorɨxomɨ ikayɨ'wɨ' umearɨpaxowawimanɨ.” oyaiwinɨ'piyɨnɨrɨ Seteno xe xeanɨŋɨ' owika'rɨnɨrɨ mɨnɨ wiŋa'rɨnɨ.
54002001	A'ma' Jisasoya' sɨyikɨ' imo'nɨgɨ'a'yɨ' e e'ɨ'rɨxɨnɨrɨ rɨrɨmɨ'yɨ' sea'yɨ e imo'nɨŋɨ'pɨ, ayɨ' rɨpɨrɨnɨ. A'ma' nɨ'nɨ na'nɨ Gorɨxomɨ rɨxɨŋɨ' wurɨyiro yarɨŋɨ' wiiro yayɨ' wiro e'ɨ'rɨxɨnɨ.
54002002	Dɨŋɨ' wɨkwɨ'roarɨŋwae'ne pɨyɨ'a' werane kikiɨ'a' ŋwearane yanɨ'wa' na'nɨ Gorɨxo negɨ' mɨxɨ' ina'yɨ'yo tɨ'nɨ gapɨmanɨ' neameŋweaarɨgɨ'a' gɨyɨ' gɨyo tɨ'nɨ wigɨ' dɨŋɨ' pi'ra'nɨŋɨ' owimɨxɨnɨrɨ rɨxɨŋɨ' wurɨyi'ɨ'rɨxɨnɨ. Nene “Gorɨxomɨ nɨxɨ'dɨro na'nɨ pi'ra'nɨŋɨ' e rɨ'a yarɨŋoɨ?” neaiaiwipaxɨ' imo'nɨŋɨ'pɨ erane a'ma'yo yadɨmɨŋɨ' imo'nɨŋɨ'pɨ wirane yanɨ'wa' na'nɨ rɨxɨŋɨ' wurɨyi'ɨ'rɨxɨnɨ.
54002003	A'ma' e nero'na'yɨ', Gorɨxoya' sɨŋwɨ'yo da'nɨ naŋɨ' ero apa'nɨ imo'nɨŋɨ'pɨ ero yarɨŋagɨ'a na'nɨ “Rɨxɨŋɨ' wurɨyi'ɨ'rɨxɨnɨ.” rarɨŋɨnɨ. O nene yea'yɨ' neayimɨxemeaarɨŋorɨnɨ.
54002004	A'ma' nɨ'nɨ xwɨyɨ'a' mɨ'kɨ' nepaxɨŋɨ' imo'nɨŋɨ'pimɨ mi' no'mɨxɨro dɨŋɨ' omo'poyɨnɨrɨ wimo'narɨŋorɨnɨ. Apimɨ mi' o'mɨxa'na' yea'yɨ' uyimɨxemea'mɨ'a'nɨrɨ na'nɨ wimo'narɨŋorɨnɨ.
54002005	Nene nɨjɨ'a'rɨnɨ. Ŋwɨ'a' nepa imo'nɨŋɨ'pɨ, ayɨ' na' wonɨ Gorɨxorɨnɨ. O tɨ'nɨ xɨ'omɨ sɨpi' wika'rarɨŋwae'ne tɨ'nɨ na'nɨ wa'wuŋɨ' imo'nɨŋo, ayɨ' enɨ na' wonɨ Kiraisɨ Jisasorɨnɨ.
54002006	O Gorɨxo i'na' e e'wɨnɨgɨnɨrɨ wimo'nɨŋi'na' imo'na'na' a'ma' nɨnenenɨ negɨ' ɨ'wɨ' yarɨŋwa'pɨ gwɨ'nɨŋɨ' neai'kweawa'rɨmɨ'a'nɨrɨ neapeiŋɨnigɨnɨ. Xɨ'o nɨneapeirɨŋɨ'pimɨ da'nɨ sɨwa' re'nɨŋɨ' neaiŋɨ'rɨnɨ. Gorɨxo a'ma' nɨyonɨ yea'yɨ' uyimɨxemea'mɨ'a'nɨrɨ na'nɨ wimo'narɨŋorɨnɨ.
54002007	Nionɨ Kiraiso e neaiiŋɨ'pɨ na'nɨ wa'ɨ' nurɨmeiarɨgɨ'a'yɨ' wo nimo'nɨrɨ a'waŋɨ' nurɨmei'wɨnɨgɨnɨrɨ Gorɨxo nɨnɨrɨ'pearɨ —Aga yapɨ' bɨ mɨrarɨŋɨnɨ. Nepa'nɨ rarɨŋɨnɨ. Gorɨxo nɨnɨrɨ'pearɨ e'ma'yɨ' maŋɨ' nionɨya'yo da'nɨ xwɨyɨ'a' nepaxɨŋɨ' imo'nɨŋɨ'pɨ arɨ'a' niro dɨŋɨ' wɨkwɨ'roro epɨ'rɨ'a na'nɨ ure'wapɨyimɨ'a'onɨ imo'nɨmɨ na'nɨ nimɨxɨŋɨ'rɨnɨ.
54002008	Ayɨna'nɨ ge ge Jisasoya' sɨyikɨ' imo'nɨgɨ'a'yɨ' Gorɨxomɨ yayɨ' owianeyɨnɨro awi' nea'nɨro'na' “Oxowa omɨ rɨxɨŋɨ' urɨ'ɨ'rɨxɨnɨ.” nimo'narɨnɨ. Ayɨ' “Oxɨ' sɨyikwɨ' mi'nɨpa nema'na' wigɨ' wi'nɨyo wikɨ' mɨwo'nɨpa ero xɨxewia'mɨ' mɨrɨnɨpa ero yarɨgɨ'a'wa we' sea'yɨ e nɨmɨ'eyoaro ɨ'eapa' nema'na' rɨxɨŋɨ' urɨ'ɨ'rɨxɨnɨ.” nimo'narɨnɨ.
54002009	Apɨxi'wa enɨ a'ma' Gorɨxomɨ yayɨ' owianeyɨnɨro awi' ea'narɨgɨ'e na'nɨ nɨbɨro'na' pi'ra'nɨŋɨ' nɨtea'nɨro aikɨ'yɨ' xɨxenɨ wigɨ' yi'nɨpaxɨ'pɨ nɨyi'nɨmɨ bɨ'ɨ'rɨxɨnɨ. A'ma' weyɨ' onearɨ'poyɨnɨrɨ dɨ'a' okiyɨ'a' ero nɨgwɨ' okiyɨ'a' inɨro rapɨrapɨ' nɨgwɨ' xwe' roŋɨ'yɨ' yi'nɨro me'
54002010	apɨxɨ' “Niai'wɨ' Gorɨxoya'i'wanexɨnɨ.” rɨnarɨgɨ'i'wa epaxɨ'pɨ wigɨ' a'ma'yo arɨra' nɨwirɨŋɨ'pimɨ da'nɨ okiyɨ'a'nɨŋɨ' inɨ'ɨ'rɨxɨnɨ.
54002011	Apɨxi'wa oxowa ure'wapɨyarɨ'na' xwɨyɨ'a' mɨrɨ' i'nɨmɨ nɨwurɨ'nɨro arɨ'a' wi'ɨ'rɨxɨnɨ.
54002012	Apɨxi'wa xe oxowamɨ sea'yɨ e nɨwimo'nɨro oure'wapɨyi'poyɨnɨrɨ wɨnarɨŋa'manɨ. “I'wa xwɨyɨ'a' mɨrɨ' ero oxowamɨ maŋɨ' arɨ'a' wiro e'ɨ'rɨxɨnɨ.” nimo'narɨnɨ.
54002013	Ayɨ' rɨpɨ na'nɨ rarɨŋɨnɨ. Eŋi'na' Gorɨxo a'ma' nimɨxɨrɨ'na' xa'mɨ imɨxɨŋo, oxɨ' Adamomɨ nimɨxɨma'na' rɨ'wɨ'yo apɨxɨ' Ipi'mɨ imɨxɨŋɨ'rɨnɨ.
54002014	Ayɨ' rɨpɨ na'nɨ enɨ rarɨŋɨnɨ. Obo yapɨ' wi'wapɨyiŋo, ayɨ' Adamomɨmanɨ. Ipi'mɨ yapɨ' wi'wapɨyi'a'na' i' xwɨyɨ'a' Gorɨxo urɨŋɨ'pɨ wiai'kiŋɨ' eŋagɨ na'nɨ “Apɨxi'wa xwɨyɨ'a' mɨrɨ' ero oxowamɨ maŋɨ' arɨ'a' wiro e'ɨ'rɨxɨnɨ.” rarɨŋɨnɨ.
54002015	Nionɨ e nɨrɨrɨ ai' apɨxi'wa Gorɨxomɨ dɨŋɨ' nɨwɨkwɨ'ro'a uro a'ma'yo dɨŋɨ' sɨpi' nɨwia uro sɨyikwɨ' mi'nɨŋɨ' imo'nɨro nɨtea'nɨrɨ ero nero'na'yɨ', niai'wɨ' xɨrarɨgɨ'a'pimɨ da'nɨ erɨ'kiemea'nɨpɨ'rɨ'a'rɨnɨ.
54003001	Xwɨyɨ'a' re rɨnɨŋɨ'pɨ dɨŋɨ' ŋwɨra'rɨpaxɨ' imo'nɨŋɨ'pɨrɨnɨ. “A'ma' Gorɨxoya' sɨyikɨ' imo'nɨŋɨ' bimɨ” go go “Oumeŋwea'mɨnɨ.” nɨyaiwirɨ'na'yɨ', “Nionɨ apɨ e oemɨnɨ.” wimo'narɨŋɨ'pɨ, ayɨ' awiaxɨ'rɨnɨ.
54003002	Ayɨna'nɨ Gorɨxoya' sɨyikɨ' imo'nɨŋɨ'yɨ' bimɨ wipeŋweaŋɨ' go go rɨpɨ rɨpɨ imo'nɨ'wɨnɨgɨnɨ. Xwɨyɨ'a' mumea'rɨpaxɨ' imo'nɨ'wɨnɨgɨnɨ. Apɨxɨ' na' wi'nɨ mea'wɨnɨgɨnɨ. Dɨŋɨ' nɨpɨkwɨnɨ mimo'nɨŋɨ' na'nɨ mɨkɨkayo' naŋɨ' na'nɨnɨ kɨkayo'wɨnɨgɨnɨ. Dɨŋɨ' naŋɨ' nɨmorɨ a'ma'ya' sɨŋwɨ'yo da'nɨ we' ro'nɨŋɨ' imo'nɨŋɨ'pɨnɨ e'wɨnɨgɨnɨ. We' i'kwiaŋwɨ'yo uŋwɨra'rɨpaxɨ' imo'nɨ'wɨnɨgɨnɨ. A'ma' wi'mea'a'na' nipemea'mɨ nurɨ aiwa' mi'raŋɨ' wi'wɨnɨgɨnɨ. Wi'nɨyo ure'wapɨyipaxɨ' imo'nɨ'wɨnɨgɨnɨ.
54003003	Iniɨgɨ' nɨnɨrɨ'na' papɨkɨ' yarɨgɨ'a'pɨ na'nɨ mɨŋɨ' minɨpa e'wɨnɨgɨnɨ. Wa'wɨ'nɨŋɨ' nimo'nɨrɨ apaxɨ' me' mɨxɨ' mimo'nɨpa erɨ awayinɨ wirɨ e'wɨnɨgɨnɨ. Mɨxɨ' ni'pe'a memepa e'wɨnɨgɨnɨ. “Nɨgwɨ' bɨ ai' mɨnɨmu'ropa oenɨ.” yaiwiarɨgɨ'a'pɨ wi' dɨŋɨ' ɨ'a' mɨmaxɨrɨpa e'wɨnɨgɨnɨ.
54003004	Xegɨ' sɨ'wi' niai'wɨ' pi'ra'nɨŋɨ' me'wɨnɨgɨnɨ. E nerɨ'na' niai'wɨ'yɨ' xanoya' maŋɨ' arɨ'a' wiro we'yo umero e'ɨ'rɨxɨnɨrɨ e'wɨnɨgɨnɨ.
54003005	A'ma' majɨ'a' nerɨ xegɨ' sɨ'wi' niai'wɨ' pi'ra'nɨŋɨ' mumepa nerɨ'na'yɨ', “Gorɨxoya' sɨyikɨ' imo'nɨgɨ'a'yɨ' bimɨ ananɨ pi'ra'nɨŋɨ' umeŋweapaxɨ'rɨnɨ.” rɨseaimo'narɨnɨ? Oweoɨ, e nerɨ'na'yɨ', pi'ra'nɨŋɨ' mumeŋweapaxɨ' eŋagɨ na'nɨ rarɨŋɨnɨ.
54003006	Jisasomɨ sɨnɨ ai' dɨŋɨ' nɨwɨkwɨ'rorɨ nɨxɨ'dɨrɨ'na' negɨ' neaipeŋweaŋɨ' wo oimo'nɨrɨ sɨŋwɨ' mɨwɨnɨpa e'ɨ'rɨxɨnɨ. O e nimo'nɨrɨ na'nɨ wa'ri' imo'narɨ'na' obo sea'yɨ e sea'yɨ e nimo'nɨrɨ na'nɨŋɨ' nea'nɨrɨ xwɨyɨ'a' mea'rɨnɨŋɨ'pa o enɨ xwɨyɨ'a' mea'rɨnɨgɨnɨrɨ na'nɨ rarɨŋɨnɨ.
54003007	A'ma' wi' xegɨ' yoɨ' ra'na' dɨŋɨ' Jisasoya' sɨyikɨ' imo'nɨgɨ'a'yɨ'ne'ya'yo da'nɨnɨ marɨ'a'ɨ, sɨpɨ'a'yɨ'ya' dɨŋɨ'yo da'nɨ enɨ “Naŋorɨnɨ.” yaiwiarɨgɨ'o, o seaipeŋwea'wɨnɨgɨnɨ. Dɨŋɨ' e mɨwiaiwiarɨgɨ'o eŋa'na'yɨ', a'ma' wi' nɨwia'pɨ'nɨmearo o aya' wimopaxɨ' eŋɨ'pɨ na'nɨ ra'na' awi' oboya' ŋwɨra'rɨnɨgɨnɨrɨ na'nɨ rarɨŋɨnɨ.
54003008	A'ma' go go “Jisasoya' sɨyikɨ' imo'nɨgɨ'a'yo sea'yɨ' wiiarɨŋa' wonɨ oimo'nɨmɨnɨ.” nɨwimo'nɨrɨ'na'yɨ', dɨŋɨ' ɨ'a' xɨrɨŋo imo'nɨ'wɨnɨgɨnɨ. Naŋɨ' rɨrɨ sɨpi' rɨrɨ mepa e'wɨnɨgɨnɨ. Iniɨgɨ' papɨkɨ' yarɨgɨ'a'pɨ na'nɨ mɨŋɨ' minɨpa e'wɨnɨgɨnɨ. “Amɨpi' wi' mɨnɨmu'ropa oenɨ.” nɨyaiwirɨ ɨ'wɨ' ura'pɨmɨnɨrɨ mepa e'wɨnɨgɨnɨ.
54003009	Apɨ apɨ mepa nerɨ xwɨyɨ'a' eŋi'na' da'nɨ yumɨ'i' imo'nɨŋɨ' Gorɨxo wɨ'a' o'ki'mɨxɨŋɨ'pɨ na'nɨ sɨnɨ ududɨ' mɨwinɨ' “Aga nepa rɨ'a rɨnɨnɨ?” nɨyaiwirɨ xai'wɨ' ɨ'a' xɨrɨ'wɨnɨgɨnɨ.
54003010	Jisasoya' sɨyikɨ' imo'nɨŋwae'ne sea'yɨ' neaiipaxɨ' imo'nɨŋɨ' worɨ'anɨrɨ xa'mɨ iwamɨ'o' iwamɨ'o' wi'wapɨyi'ɨ'rɨxɨnɨ. E nerɨ'na' rɨxa mɨmɨwia'ro' nerɨ wi' xwɨyɨ'a' mumea'rɨpaxɨ' imo'nɨŋɨ'pɨ ne'ra warɨŋagɨ nɨwɨnɨro'na'yɨ', xe e oimo'nɨrɨ sɨŋwɨ' wɨnɨ'ɨ'rɨxɨnɨ.
54003011	Apɨxi'wa enɨ dɨŋɨ' ɨ'a' xɨrɨgɨ'a'yɨ' imo'nɨ'ɨ'rɨxɨnɨ. Mɨmayɨ'o' mɨropa ero dɨŋɨ' nɨpɨkwɨnɨ mimo'nɨŋɨ' na'nɨ mɨkɨkayo' naŋɨ' na'nɨnɨ kɨkayoro e'ɨ'rɨxɨnɨ. Pi' pi' nerɨ'na' a'ma' dɨŋɨ' ŋwɨra'rɨpaxɨ'pɨnɨ e'ɨ'rɨxɨnɨ.
54003012	Jisasoya' sɨyikɨ' imo'nɨgɨ'a'yɨ'ne' sea'yɨ' seaiiarɨgɨ'a'wa apɨxɨ' na' wi'nɨ mea'ɨ'rɨxɨnɨ. Wigɨ' sɨ'wi' niai'wɨ' pi'ra'nɨŋɨ' me'ɨ'rɨxɨnɨ.
54003013	Ayɨ' rɨpɨ na'nɨ “Sea'yɨ' seaiiarɨgɨ'a'wa apɨ apɨ e'ɨ'rɨxɨnɨ.” rarɨŋɨnɨ. Jisasoya' sɨyikɨ' imo'nɨgɨ'a'yo sea'yɨ' wiiarɨgɨ'a' gɨyɨ' gɨyɨ' pi'ra'nɨŋɨ' nɨwiiro'na'yɨ', ayo we' i'kwiaŋwɨ'yo uŋwɨra'rɨpɨ'rɨ'a' eŋagɨ na'nɨ rarɨŋɨnɨ. Kiraisɨ Jisasomɨ dɨŋɨ' wɨkwɨ'roarɨgɨ'a'pɨ na'nɨ wi'yo a'waŋɨ' nurɨrɨ'na' enɨ igigɨ' me' ananɨ urɨpaxɨ' imo'nɨpɨ'rɨ'a' eŋagɨ na'nɨ rarɨŋɨnɨ.
54003014	Nionɨ xwɨyɨ'a' rɨpɨ rɨ'wamɨŋɨ' nea'a nurɨ'na' “Rɨxa ri'na' nɨbɨrɨ si'mea'ɨmɨgɨnɨ.” nɨyaiwirɨ dɨŋɨ' sikwɨ'moŋɨnɨ.
54003015	E nerɨ aiwɨ nionɨ mɨbɨpaxɨ' nimo'na'na'yɨ', joxɨ nɨjɨ'a' re imo'nɨrɨ'a na'nɨ payɨ' rɨna eaarɨŋɨnɨ. A'ma' Gorɨxoya' gwɨ' imo'nɨgɨ'a'ri' —Ari' a'ma' Gorɨxo, dɨŋɨ' mɨ'kɨ' ikiŋoya' sɨyikɨ' imo'nɨgɨ'a'yɨ'rɨnɨ. I'kɨ'a' xwɨyɨ'a' xai'wɨ'pɨ'nɨŋɨ' nimo'nɨro xwɨyɨ'a' nepaxɨŋɨ' imo'nɨŋɨ'pimɨ sopɨŋɨ' warɨgɨ'a'yɨ'rɨnɨ. Ayɨ' Gorɨxo e e'ɨ'rɨxɨnɨrɨ wimo'narɨŋɨ'pɨ tɨ'nɨ xɨxenɨ nerɨ'na' epaxɨ'pɨ na'nɨ joxɨ nɨjɨ'a' imo'nɨrɨ'a na'nɨ eaarɨŋɨnɨ.
54003016	Aga neparɨnɨ. Xwɨyɨ'a' nene dɨŋɨ' ɨkwɨ'roarɨŋwa'pɨ, Gorɨxo wɨ'a' mo'ki'mɨxɨpa eŋa'na' sɨnɨ nɨjɨ'a' mimo'nɨpa eŋwa'pɨ —“Apɨ aga sea'yɨ e'mɨ imo'nɨŋɨ'pɨrɨ'anɨ?” nɨyaiwirane rarɨŋwa'pɨrɨnɨ. Ayɨna'nɨ seaŋɨ' nɨrɨrane'na' rɨpɨ rarɨŋwa'rɨnɨ, “O sɨŋa'nɨ a'ma' imo'nɨrɨ kwi'yɨ'pɨ ‘O aga we' ro'nɨŋorɨnɨ.’ owiaiwi'poyɨnɨrɨ neai'wapɨyirɨ eŋorɨnɨ. Aŋɨ'najowa sɨŋwɨ' wɨnaxɨ'dɨro xwɨyɨ'a' o na'nɨ rɨnɨŋɨ'pɨ aŋɨ' nɨmɨnɨ rɨnɨmerɨ eŋorɨnɨ. A'ma' xwɨ'a' tɨ'yo ŋweagɨ'a'yɨ' dɨŋɨ' wɨkwɨ'roro Gorɨxo aŋɨ'namɨ na'nɨ wɨ'ra'nɨrɨ eŋorɨnɨ.” rarɨŋwa'rɨnɨ.
54004001	Kwi'yɨ' Gorɨxoya'pɨ rɨxa a'waŋɨ' re re'mɨxamoŋɨ'rɨnɨ, “Sɨ'a' yoparɨ'yɨ' tɨ'ŋi'na' a'ma' wi' Jisasomɨ sɨnɨ dɨŋɨ' mɨwɨkwɨ'ro' rɨ'wɨ' numorɨ'na' re epɨ'rɨ'a'rɨnɨ. Kwi'yɨ' a'mɨ xegɨ' bimɨ —Apɨ a'ma' yapɨ' wi'wapɨyarɨŋɨ'pɨrɨnɨ. Apimɨ xɨ'dɨro a'ma' kwi'yɨ' apimɨ da'nɨ ure'wapɨyarɨgɨ'a'yɨ' rarɨgɨ'a'pɨ arɨ'a' wiro imɨ'o'yo da'nɨ e'wapɨ'narɨgɨ'a'pɨ arɨ'a' wiro epɨ'rɨ'a'rɨnɨ.” Gorɨxoya' kwi'yɨ'pɨ a'waŋɨ' e re'mɨxamoŋɨ'rɨnɨ.
54004002	Apimɨ da'nɨ ure'wapɨyarɨgɨ'a'yɨ' yapɨ' owi'wapɨyaneyɨnɨrɨ yarɨgɨ'a'pimɨ da'nɨ wi'wapɨyarɨgɨ'a'rɨnɨ. Wigɨ' dɨŋɨ'pɨ ɨ'wɨ' aya' wi' yarɨgɨ'a'pimɨ da'nɨ rɨxaxɨ' o'rɨŋagɨ na'nɨ ɨ'wɨ' nero ai' “Ayɨ' ɨ'wɨ' rɨ'a yarɨŋɨnɨ?” nɨyaiwirɨ'na' esɨsɨ' bɨ minarɨgɨ'a'rɨnɨ.
54004003	Ayɨ' “Apɨxɨ' mɨmea'nɨpanɨ.” rɨro “Aiwa' apɨ ŋwɨ'a'rɨnɨ. Mɨnɨpanɨ.” rɨro yarɨgɨ'a'yɨ'rɨnɨ. E nerɨ ai' nene xɨ'omɨ dɨŋɨ' nɨwɨkwɨ'rorane xwɨyɨ'a' nepaxɨŋɨ' imo'nɨŋɨ'pɨ na'nɨ dɨŋɨ' moarɨŋwae'ne Gorɨxo aiwa' apɨ apɨ na'nɨ yayɨ' nɨnima'na' nɨ'ɨ'rɨxɨnɨrɨ imɨxɨŋɨ'rɨnɨ.
54004004	Ayɨ' rɨpɨ na'nɨ rarɨŋɨnɨ. Amɨpi' Gorɨxo imɨxɨŋɨ'yɨ' nɨ'nɨ naŋɨ'rɨnɨ. Wi' rɨ'wɨ'mɨnɨ mamopaxɨ' mimo'nɨnɨ. Nene Gorɨxomɨ yayɨ' nɨwirane nɨpaxɨ'nɨ imo'nɨŋagɨ na'nɨ rarɨŋɨnɨ.
54004005	Gorɨxoya' sɨŋwɨ'yo da'nɨ aiwa' nɨpɨnɨ ananɨ nɨpaxɨ' imo'nɨŋagɨ na'nɨ rarɨŋɨnɨ. Ayɨ' xewanɨŋo amɨpi' nɨ'nɨ iwamɨ'o' nimɨxɨrɨ'na' “Nɨpɨnɨ naŋɨ'rɨnɨ.” rɨŋɨ'pimɨ da'nɨ nɨpaxɨ' imo'nɨrɨ nene nɨnɨrane'na' apɨ na'nɨ yayɨ' wiarɨŋwa'pimɨ da'nɨ nɨpaxɨ' imo'nɨrɨ eŋagɨ na'nɨ rarɨŋɨnɨ.
54004006	Xwɨyɨ'a' apɨ joxɨ yegɨ' nɨrɨxɨ'mea'yo nure'wapɨyirɨ'na'yɨ', surɨ'ma' wi' me' a'ma' Kiraisɨ Jisasoya' xɨna'i'wa'nɨŋɨ' nimo'nɨrɨ omɨŋɨ' xɨxenɨ nɨwiirɨ'na' yarɨgɨ'a'pa axɨ'pɨ e erɨ'a'rɨnɨ. Joxɨ e nerɨ'na' aiwa' nɨnɨrɨŋɨ'pimɨ da'nɨ eŋɨ' sɨxɨ' ea'narɨŋwa'pa axɨ'pɨ'nɨŋɨ' joxɨ xwɨyɨ'a' nene dɨŋɨ' wɨkwɨ'roarɨŋwa'pɨ —Apɨ xwɨyɨ'a' pi'ra'nɨŋɨ' reŋwɨpe'nɨŋɨ' joxɨ nɨxɨ'da warɨŋɨ'pɨrɨnɨ. Nepaxɨŋɨ' imo'nɨŋɨ'pɨrɨnɨ. Apimɨ da'nɨ eŋɨ' sɨxɨ' ea'nɨrɨ'a'rɨnɨ.
54004007	E nerɨ ai' pɨyɨŋɨ' ikayɨ'wɨ'pɨ —Apɨ sa xwɨ'a' tɨ'yo da'ŋɨ'pɨrɨnɨ. Niai'wɨ' dɨŋɨ' mɨmogɨ'a'pianɨ rɨpaxɨ'pɨrɨnɨ. Apimɨ dɨŋɨ' bɨ mɨkwɨ'ro' ari'kwɨ'kwɨ' nɨwie'ra nurɨ a'ma' Gorɨxomɨ xɨxenɨ nɨxɨ'dɨrɨ'na' yarɨgɨ'a'pɨ tɨ'nɨ xɨxenɨ erɨ'a na'nɨ a'ma' niɨ'a' yanɨro na'nɨ iwamɨ'o' e'wapɨ'narɨgɨ'a'pa axɨ'pɨ'nɨŋɨ' iwamɨ'o' e'wapɨ'nɨ'ɨrɨxɨnɨ.
54004008	Ayɨ' rɨpɨ na'nɨ “A'ma' Gorɨxomɨ xɨxenɨ nɨxɨ'dɨrɨ'na' yarɨgɨ'a'pɨ tɨ'nɨ xɨxenɨ erɨ'a na'nɨ iwamɨ'o' e'wapɨ'nɨ'ɨrɨxɨnɨ.” rɨrarɨŋɨnɨ. Wara' rɨrowa' oneaiinɨrɨ na'nɨ iwamɨ'o' nɨre'wapɨ'nɨrɨŋɨ'pɨ, apimɨ da'nɨ naŋɨ' onɨmia'pɨ neaiipaxɨ'rɨnɨ. E nerɨ ai' Gorɨxomɨ xɨxenɨ xɨ'danɨ'wa' na'nɨ iwamɨ'o' nɨre'wapɨ'nɨrɨŋɨ'pɨ, apimɨ da'nɨ naŋɨ' aya' wi' neaiipaxɨ'rɨnɨ. Agwɨ ri'na' sɨnɨ xwɨ'a' tɨ'yo nɨŋwearane'na'ranɨ, rɨ'wɨ'yo aŋɨ'namɨ nɨŋwearane'na'ranɨ, naŋɨ' neaiipaxɨ' eŋagɨ na'nɨ rarɨŋɨnɨ.
54004009	Xwɨyɨ'a' apɨ, ayɨ' dɨŋɨ' ŋwɨra'rɨpaxɨ' imo'nɨŋɨ'pɨrɨnɨ. A'ma' arɨ'a' nɨwirɨ xɨ'dɨpaxɨ'pɨrɨnɨ.
54004010	Ayɨ' rɨ'wɨ'yo aŋɨ'namɨ nɨŋwearane'na'ranɨ, sɨnɨ xwɨ'a' tɨ'yo nɨŋwearane'na'ranɨ, Gorɨxomɨ xɨxenɨ xɨ'danɨ'wa' na'nɨ iwamɨ'o' nɨre'wapɨ'nɨrɨŋɨ'pimɨ da'nɨ naŋɨ' neaii'wɨnɨgɨnɨrɨ agwɨ ri'na' rɨ'wɨ' nɨrɨ'kwi'nɨma'na' anɨŋɨ' minɨ' yarɨŋwa'rɨnɨ. Nene Ŋwɨ'a' dɨŋɨ' nonɨ' imo'nɨŋo —O a'ma' nɨyonɨ yea'yɨ' uyimɨxemea'mɨ'a'nɨrɨ eŋorɨnɨ. Xɨ'omɨ dɨŋɨ' wɨkwɨ'roarɨŋwae'ne aŋɨpaxɨ' yea'yɨ' neayimɨxemeaarɨŋorɨnɨ. “O nene e neaiinɨ'a'rɨnɨ.” nɨyaiwirane dɨŋɨ' nikwɨ'morane na'nɨ anɨŋɨ' minɨ' yarɨŋwa'rɨnɨ.
54004011	Xwɨyɨ'a' apɨ nɨpɨnɨ sekaxɨ' urɨrɨ ure'wapɨyirɨ e'ɨrɨxɨnɨ.
54004012	Joxɨ sɨnɨ a'ma' rɨ'a' mɨrɨŋoxɨ ai' xe peayɨ' onanɨ'poyɨnɨrɨ sɨŋwɨ' mɨwɨnɨpanɨ. Joxɨ we' i'kwiaŋwɨ'yo rɨŋwɨra'rɨpɨ'rɨ na'nɨ Jisasomɨ dɨŋɨ' wɨkwɨ'roarɨgɨ'a'yɨ' epaxɨ' imo'nɨŋɨ'pɨ na'nɨ sɨŋwepɨgɨ' wi'ɨrɨxɨnɨ. Jɨwanɨŋoxɨ nɨra nurɨŋɨ'pimɨ da'nɨ sɨŋwepɨgɨ' wirɨ nemerɨ'na' pi'ra'nɨŋɨ' nerɨŋɨ'pimɨ da'nɨ sɨŋwepɨgɨ' wirɨ wi'nɨyo dɨŋɨ' sɨpi' nɨwirɨŋɨ'pimɨ da'nɨ sɨŋwepɨgɨ' wirɨ dɨŋɨ' ŋwɨra'rɨpaxɨ'pɨ nerɨŋɨ'pimɨ da'nɨ sɨŋwepɨgɨ' wirɨ i'kwɨra'ɨ'na'nɨŋɨ' nimo'nɨrɨ nerɨŋɨ'pimɨ da'nɨ sɨŋwepɨgɨ' wirɨ e'ɨrɨxɨnɨ.
54004013	Nionɨ bɨmɨ'ae' na'nɨ wenɨŋɨ' nerɨ nɨŋwearɨ'na' Gorɨxomɨ yayɨ' umeanɨro na'nɨ awi' ea'narɨgɨ'e da'nɨ xwɨyɨ'a' Gorɨxoya'pɨ ɨ'a' nuroima'na' apimɨ da'nɨ ure'wapɨyirɨ eŋɨ' rɨre'mɨxɨ' wirɨ e'ɨrɨxɨnɨ.
54004014	Xa'mɨ Jisasoya' sɨyikɨ' imo'nɨgɨ'a'yo wipeŋweagɨ'a'wa joxɨ erɨ'a'pɨ na'nɨ Gorɨxoya' dɨŋɨ'yo da'nɨ wɨ'a' ro'kiamoro we' sea'yɨ e sikwia'rɨro e'a'na' Gorɨxo xegɨ' kwi'yɨ'pimɨ da'nɨ e epaxɨ' oimo'nɨrɨ dɨŋɨ' sɨxɨ' si'moŋɨ'pɨ dɨŋɨ' yai'kia' mɨmopanɨ.
54004015	Xwɨyɨ'a' “Joxɨ e e'ɨrɨxɨnɨ. E e'ɨrɨxɨnɨ.” rɨrarɨŋa'pɨ nɨpɨnɨ xɨxenɨ we' oroa'rɨmɨnɨrɨ e'ɨrɨxɨnɨ. A'ma' gɨyɨ' gɨyɨ' sɨŋwɨ' nɨranɨro'na' joxɨ xwɨyɨ'a' nionɨ “E e'ɨrɨxɨnɨ.” rɨrarɨŋa'pɨ nerɨ we' nɨro'a warɨŋagɨ ranɨpɨ'rɨ'a na'nɨ e e'ɨrɨxɨnɨ.
54004016	Jɨwanɨŋoxɨ yarɨŋɨ'pɨ na'nɨ sɨŋwɨ' ainenaxɨ'dɨrɨ ure'wapɨyarɨŋɨ'pɨ na'nɨ enɨ sɨŋwɨ' ainenaxɨ'dɨrɨ e'ɨrɨxɨnɨ. Kikiɨ'a' bɨ mɨŋwea' arɨ'ki' e yayi'ɨrɨxɨnɨ. Ayɨ' rɨpɨ na'nɨrɨnɨ. Joxɨ e nerɨ'na' jɨwanɨŋoxɨ erɨ'kiemea'nɨrɨ dɨxɨ' maŋɨ' arɨ'a' siarɨgɨ'a'yo erɨ'kiemearɨ erɨ'a' eŋagɨ na'nɨ rarɨŋɨnɨ.
54005001	A'mɨna'pia wi'mɨ pi'ra'nɨŋɨ' owimɨxɨmɨnɨrɨ nerɨ'na' xwamia'nɨ' tɨ'nɨ murɨpanɨ. Dɨxɨ' a'powamɨ nɨpenɨ' urarɨŋɨ'pa urɨ'ɨrɨxɨnɨ. I'wɨ' sɨkɨŋowamɨ pi'ra'nɨŋɨ' owimɨxɨmɨnɨrɨ nerɨ'na' dɨxɨ' rɨgwa'owamɨ urarɨŋɨ'pa nɨpenɨ' urɨ'ɨrɨxɨnɨ.
54005002	Apiaŋɨ'piamɨ nurɨrɨ'na' dɨxɨ' rino'ki'wamɨ urarɨŋɨ'pa urɨ'ɨrɨxɨnɨ. Apɨya'i'wamɨ nurɨrɨ'na' i'kwɨra'ɨ' wɨna'nɨŋɨ' nimo'nɨrɨ rɨnapi'wamɨ urarɨŋɨ'pa urɨ'ɨrɨxɨnɨ.
54005003	Apɨxɨ' anɨ' wi' u'mayi' imo'nɨŋagɨ nɨwɨnɨrɨ'na' we'yo ume'ɨrɨxɨnɨ.
54005004	E rɨrarɨŋagɨ ai' apɨxɨ' anɨ' gi' gi' niai'wɨ' tɨ'ŋi' imo'nɨrɨranɨ, ɨ'wia'rɨ'awe'yɨ' tɨ'ŋi' imo'nɨrɨranɨ, eŋa'na'yɨ', ayɨ' epɨ'rɨ'a' sea'yɨ e imo'nɨŋɨ'pɨ rɨpɨrɨnɨ. Wigɨ' imo'nɨgɨ'a'yo we'yo umepɨ'rɨ'a na'nɨ e'wapɨ'nɨ'ɨ'rɨxɨnɨ. Wigɨ' xanɨyau' umegɨ'i'pa wiwanɨŋɨ'yɨ' enɨ rɨxa xwe' niwiarorɨ'na' axɨ'pɨ umepɨ'rɨ'a na'nɨ e'wapɨ'nɨ'ɨ'rɨxɨnɨ. E nero'na'yɨ', Gorɨxo yayɨ' winarɨŋɨ'pɨ yarɨŋagɨ'a na'nɨ rarɨŋɨnɨ.
54005005	Apɨxɨ' anɨ' aga u'mayɨ' imo'nɨŋɨ' gi' gi' Gorɨxo arɨra' oninɨrɨ dɨŋɨ' wikwɨ'moarɨŋɨ'rɨnɨ. E nerɨ'na' a'rɨ'wɨyimɨranɨ, ikwa'wɨyiranɨ, omɨ rɨxɨŋɨ' urɨrɨ yarɨŋɨ' wirɨ yarɨŋɨ'rɨnɨ.
54005006	E nerɨ ai' apɨxɨ' anɨ' gi' gi' “Pi' enɨŋoɨ?” nɨyaiwirɨ mɨŋɨ' winarɨŋɨ'pɨnɨ “Oemɨnɨ.” nɨwimo'nɨrɨ'na'yɨ', sɨnɨ sɨŋɨ' nimo'nɨrɨ nɨŋwearɨ ai' aga peŋi'nɨŋɨ' imo'nɨnɨ.
54005007	Apɨxɨ' ani'waya' niai'wɨ'yɨ' tɨ'nɨ ɨ'wia'rɨ'awe'yɨ' tɨ'nɨ pi'ra'nɨŋɨ' numero xwɨyɨ'a' murɨpaxɨ' imo'nɨ'ɨ'rɨxɨnɨrɨ nionɨ rɨrarɨŋa'pɨ sekaxɨ' nura u'ɨrɨxɨnɨ.
54005008	Ayɨ' rɨpɨ na'nɨ “Nionɨ rɨrarɨŋa'pɨ sekaxɨ' nura u'ɨrɨxɨnɨ.” rɨrarɨŋɨnɨ. A'ma' go go xegɨ' imo'nɨŋɨ'yo mumepa nerɨ'na' Jisasomɨ dɨŋɨ' wɨkwɨ'roarɨŋɨ'pɨ rɨ'wɨ' rɨrɨwa'mɨnɨ nɨmamorɨ sɨpi' a'ma' dɨŋɨ' mɨwɨkwɨ'roarɨgɨ'a'yɨ' yarɨgɨ'a'pimɨ nɨmu'rorɨ aga sɨpi' imo'nɨŋɨ'pɨ yarɨnɨ. E nerɨ ai' go go xanɨpiau'mɨ mumepa nerɨ'na' ayɨ' aga aŋɨpaxɨ' sɨpi' imo'nɨŋɨ'pɨ yarɨnɨ.
54005009	Apɨxɨ' anɨ' wi' sɨnɨ xwiogwɨ' 60 mɨmu'ropa eŋa'na' i'kwɨ' Jisasoya sɨyikɨ' imo'nɨgɨ'a'yɨ'ne' apɨxɨ' ani'wamɨ arɨra' wianɨ'wanɨro na'nɨ wigɨ' yoɨ' ŋwɨra'rarɨgɨ'a'namɨ mɨŋwɨra'rɨpa e'ɨrɨxɨnɨ. E nerɨ ai' i' oxɨ' na' womɨnɨ pi'ra'nɨŋɨ' mea'nagi' eŋagɨ wɨnɨrɨ
54005010	“Saŋɨ' pi'ra'nɨŋɨ' neara'parɨŋi'rɨnɨ.” rarɨŋagɨ'a arɨ'a' wirɨ “Xegɨ' niai'wɨ' pi'ra'nɨŋɨ' meagi'rɨnɨ.” rarɨŋagɨ'a arɨ'a' wirɨ a'ma' aŋɨ' mɨda'ŋɨ'yo aiwa' mi'raŋɨ' yagi' imo'nɨŋagɨ wɨnɨrɨ a'ma' Gorɨxoya'yo arɨra' nɨwirɨ'na' sɨyikwɨ'pɨ'nɨŋɨ' nimo'nɨma'na' arɨra' wiagi' imo'nɨŋagɨ wɨnɨrɨ a'ma' wi' dɨŋɨ' rɨ'a' uxearɨŋagɨ nɨwɨnɨrɨ'na' sea'yɨ' wiagi' imo'nɨŋagɨ wɨnɨrɨ pi' pi' naŋɨ' imo'nɨŋɨ'pɨ “Oemɨnɨ.” nɨyaiwirɨ dɨŋɨ' wɨkwɨ'roagi' imo'nɨŋagɨ wɨnɨrɨ nerɨ'na'yɨ', i'ya' yoɨ' ananɨ i'kwɨ'namɨ ŋwɨra'rɨ'ɨrɨxɨnɨ.
54005011	E nerɨ ai' apɨxɨ' anɨ' sɨnɨ apiaŋɨ'pia mimo'nɨpa egɨ'i'waya' yoɨ' mɨŋwɨra'rɨpa e'ɨrɨxɨnɨ. Ayɨ' rɨpɨ na'nɨ rarɨŋɨnɨ. Apɨxɨ' anɨ' sɨnɨ apiaŋɨ'pia mimo'nɨgɨ'i'wa “A'mɨ oxɨ' wo tɨ'nɨ oinaiyɨ.” wimo'na'na' sɨnɨ Kiraiso na'nɨ dɨŋɨ' mamo'nɨŋɨ' nero “A'mɨ womɨ omea'nɨmɨnɨ.” wimo'narɨŋɨ' eŋagɨ na'nɨ rarɨŋɨnɨ.
54005012	I'wa e nero'na'yɨ', oya' sɨ'mɨmaŋɨ'yo da'nɨ'nɨŋɨ' re ra'rɨgɨ'a'pɨ, “A'mɨ oxɨ' mɨmea'nɨ' sa Kiraiso tɨ'nɨ nika'rɨnɨrɨ'na' apa'nɨrɨnɨ.” ra'rɨgɨ'a'pɨ rɨ'wɨ'mɨnɨ mamoarɨgɨ'a' eŋagɨ na'nɨ xwɨyɨ'a' mea'rɨnɨgɨ'i'wa imo'narɨgɨ'a'rɨnɨ.
54005013	Rɨpɨ enɨ yarɨgɨ'a' eŋagɨ na'nɨ rarɨŋɨnɨ. Omɨŋɨ' bɨ me' kikiɨ'a' ne'ra wanɨro na'nɨ ne'wapɨ'ga nuro ai' nepa kikiɨ'a' bɨ yarɨgɨ'a'manɨ. Aŋɨ' iwa' iwa'mɨ nemero'na' xwɨyɨ'a' mɨmayɨ'o' roro wia'rɨ' nɨre'moro xwɨyɨ'a' re'pɨroro nero'na' xwɨyɨ'a' pi'ra'nɨŋɨ' nɨrɨpaxɨ' mimo'nɨŋɨ'pɨ rarɨgɨ'a'rɨnɨ.
54005014	Ayɨna'nɨ “Apɨxɨ' anɨ' sɨnɨ apiaŋɨ'pia mimo'nɨgɨ'i'wa re e'ɨ'rɨxɨnɨ.” nimo'narɨnɨ. “A'mɨ oxɨ' nɨmea'nɨro niai'wɨ' nɨxɨrɨro ume'ɨ'rɨxɨnɨ.” nimo'narɨnɨ. I'wa e nero'na' a'ma' Jisasomɨ dɨŋɨ' mɨwɨkwɨ'ro' nene na'nɨ wikɨ' neao'nɨŋɨ'yɨ' wo i'wa apɨnɨ yarɨŋagɨ'a nɨwɨnɨrɨ'na' “I'wa sɨpi' yarɨŋoɨ.” nearɨpaxɨ' wi' imo'nɨnɨ'a'manɨ.
54005015	E nerɨ ai' apɨxɨ' anɨ' wi'wa Setenomɨ xɨ'dɨpɨ'rɨ na'nɨ rɨxa Jisasomɨ pɨ'nɨ nɨwia'rɨmɨ wigɨ'mɨ warɨgɨ'a' eŋagɨ na'nɨ rarɨŋɨnɨ.
54005016	Apɨxɨ' Kiraisomɨ dɨŋɨ' wɨkwɨ'roarɨgɨ'a' gɨyɨ' gɨyɨ' wigɨ' apɨxɨ' anɨ' eŋa'na'yɨ', Jisasoya' sɨyikɨ' imo'nɨgɨ'a'yo anɨŋɨ' wika'rɨpɨ'rɨxɨnɨrɨ wiwanɨŋɨ'yɨ' i'wamɨ pi'ra'nɨŋɨ' numero arɨra' wi'ɨ'rɨxɨnɨ. Ayɨ' Jisasoya' sɨyikɨ' imo'nɨgɨ'a'yɨ' apɨxɨ' anɨ' u'mayɨ' imo'nɨgɨ'i'wamɨ arɨra' wipɨ'rɨ'a na'nɨ rarɨŋɨnɨ.
54005017	Jisasoya' sɨyikɨ' imo'nɨgɨ'a'yo wipeŋweagɨ'a' numeŋwearɨ'na' naŋɨ' nero pi'ra'nɨŋɨ' yarɨgɨ'a'wa yayɨ' owinɨnɨrɨ aiwa'ranɨ, nɨgwɨ'ranɨ, mɨnɨ wiarɨgɨ'a'pɨ “Biau' mɨnɨ wipaxowarɨ'anɨ?” nɨyaiwiro we' i'kwiaŋwɨ'yo uŋwɨra'rɨ'ɨ'rɨxɨnɨ. Wipeŋweagɨ'a' xwɨyɨ'a' Gorɨxoya'pimɨ da'nɨ eŋɨ' rɨre'mɨxɨ' wiro ure'wapɨyiro yanɨro na'nɨ anɨŋɨ' minɨ' yarɨgɨ'a'wa na'nɨ ayɨ' aŋɨpaxɨ'rɨnɨ.
54005018	Bɨkwɨ'yo da'nɨ xwɨyɨ'a' rɨpiau' nɨrɨnɨrɨ ea'nɨŋagɨ na'nɨ rarɨŋɨnɨ, “Burɨma'kau' witɨ'pɨ exwexwɨmɨ' oenɨrɨ xwɨrɨŋwɨ' xapɨxapɨ' nosaxa pwarɨ'na' bɨ mɨnɨpa oenɨrɨ maŋɨ' gwɨ' mɨkɨrɨ'wipanɨ.” nɨrɨnɨrɨ ea'nɨrɨ “Nɨgwɨ' omɨŋɨ' yarɨgɨ'a'yɨ' wigɨ' omɨŋɨ' egɨ'a'pɨ na'nɨ nɨgwɨ' meapaxɨ'rɨnɨ.” nɨrɨnɨrɨ ea'nɨrɨ eŋagɨ na'nɨ wipeŋweagɨ'a'yɨ' re yaiwi'ɨ'rɨxɨnɨrɨ rarɨŋɨnɨ, “Neaipeŋweagɨ'a'wamɨ yayɨ' owinɨnɨrɨ mɨnɨ wiarɨŋwa'pɨ biau' mɨnɨ wipaxowarɨ'anɨ?” yaiwi'ɨ'rɨxɨnɨrɨ rarɨŋɨnɨ.
54005019	A'ma' na' wonɨ nɨwia'pɨ'nɨmearɨ Jisasoya' sɨyikɨ' imo'nɨgɨ'a'yo wipeŋweaŋɨ' womɨ xwɨyɨ'a' nuxekwɨ'morɨ “Sɨpi' yarɨnɨ.” rɨra'na'yɨ', arɨ'a' mɨwipanɨ. E nerɨ ai' sɨŋwɨ' wɨnaro'ɨ'a'yɨ' wau'ranɨ, wau' woranɨ, eŋa'na'yɨ', ayɨ' ananɨ arɨ'a' wi'ɨrɨxɨnɨ.
54005020	Wipeŋweagɨ'a' arɨ'ki' ɨ'wɨ' yarɨgɨ'a'yo Jisasoya' sɨyikɨ' imo'nɨgɨ'a' nɨyɨ'ya' sɨŋwɨ' anɨgɨ'e da'nɨ mɨxɨ' urɨ'ɨrɨxɨnɨ. Wa enɨ wa'yɨ' nero axɨ'pɨ mepa epɨ'rɨ'a na'nɨ “Nɨyɨ'ya' sɨŋwɨ' anɨgɨ'e da'nɨ urɨ'ɨrɨxɨnɨ.” rɨrarɨŋɨnɨ.
54005021	E nerɨ ai' nionɨ Gorɨxoya' sɨŋwɨ' tɨ'ŋɨ' e da'nɨ tɨ'nɨ Kiraisɨ Jisasoya' sɨŋwɨ' tɨ'ŋɨ' e da'nɨ tɨ'nɨ aŋɨ'najɨ' xɨ'o ɨ'a' yɨyamɨxɨmɨ' eŋɨ'yɨ'ya' sɨŋwɨ' tɨ'ŋɨ' e da'nɨ tɨ'nɨ xwɨyɨ'a' joxɨ mɨrɨmu'ropaxɨ' imo'nɨŋɨ' rɨpɨ orɨrɨmɨnɨ. Joxɨ nionɨ wipeŋweagɨ'a'wa na'nɨ rɨrarɨŋa'pɨ nerɨ'na' wi' na'nɨ “A'ma' nionɨya'yɨ'rɨ'anɨ?” nɨyaiwirɨ nɨyiŋwɨ'ro'nɨrɨ mepa e'ɨrɨxɨnɨ. Wi' dɨxɨ'yonɨ sɨ'mɨ' sɨ'mɨ' e nɨmerɨ mepa e'ɨrɨxɨnɨ. Xɨxenɨ wigɨ' yarɨgɨ'a'pɨ tɨ'nɨ wii'ɨrɨxɨnɨ.
54005022	Joxɨ a'ma' wo aya' tɨ'nɨ nɨmearɨ Jisasoya' sɨyikɨ' imo'nɨgɨ'a'yo wipeŋweaŋɨ' wo imo'nɨ'wɨnɨgɨnɨrɨ nɨwimɨxɨrɨ we' sea'yɨ e mɨwikwia'rɨpanɨ. Apaxɨ' me' wipeŋweaŋɨ' wo oimo'nɨrɨ wimɨxa'na' ɨ'wɨ' ayɨ' yarɨgɨ'a'pɨ rɨxɨ'meanɨgɨnɨrɨ rarɨŋɨnɨ. Joxɨ ɨ'wɨ' bɨ me' i'kwɨra'ɨ'naxɨ'nɨŋɨ' imo'nɨ'wɨnɨgɨnɨrɨ rarɨŋɨnɨ.
54005023	Timotioxɨ, i'ni'na' aga sɨmɨxɨ' agwɨ'yo siayarɨŋɨ'pɨ naŋɨ' sinɨ na'nɨ aga iniɨgɨ'nɨ mɨnɨpa nerɨ marɨsɨnɨ'a' na'nɨ wayɨ'a' iniɨgɨ' wainɨ' bɨ tɨ'nɨ nɨ'ɨrɨxɨnɨ.
54005024	Sɨpi' a'ma' wa e'ɨ'a'pɨ sɨŋa'nɨŋe da'nɨ e'ɨ'a' eŋagɨ na'nɨ sɨnɨ pɨ'a' minɨŋa'na' ai' rɨxa sɨŋa'nɨ imo'narɨŋɨ'rɨnɨ. E nimo'nɨrɨ ai' sɨpi' wa e'ɨ'a'pɨ i'nɨmɨ da'nɨ e'ɨ'a' eŋagɨ na'nɨ pɨ'a' ne'ɨ'asa'na' eŋa'na' sɨŋa'nɨ imo'narɨŋɨ'rɨnɨ.
54005025	Axɨ'pɨ e'nɨŋɨ' naŋɨ' wa e'ɨ'a'pɨ sɨŋa'nɨŋe da'nɨ e'ɨ'a' eŋagɨ na'nɨ sɨŋa'nɨ imo'narɨŋɨ'rɨnɨ. E nimo'nɨrɨ ai' naŋɨ' wa yumɨ'i' e'ɨ'a'pɨ anɨŋɨ' yumɨ'i' imo'na'rɨpaxɨ'manɨ.
54006001	A'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' wigɨ' bosowa na'nɨ “Awamɨ we'yo umerane xɨxenɨ arɨ'a' yɨ'mɨgɨ' wirane epaxowarɨ'anɨ?” nɨyaiwiro apɨ e wii'ɨ'rɨxɨnɨ. Awa Gorɨxo na'nɨ sɨpi' mɨrɨpa ero none a'ma'yo ure'wapɨyarɨŋwa'pɨ na'nɨ sɨpi' mɨrɨpa ero oe'poyɨnɨrɨ rɨrarɨŋɨnɨ.
54006002	Go go xegɨ' boso Jisasomɨ dɨŋɨ' wɨkwɨ'roarɨŋɨ' wo eŋa'na'yɨ', dɨŋɨ' re nɨwiaiwirɨ paimɨmɨ' mɨwipa e'wɨnɨgɨnɨ, “Xɨ'o enɨ gɨ' Jisasomɨ dɨŋɨ' wɨkwɨ'roarɨgwɨ'i' wo eŋagɨ na'nɨ sa gɨ' nɨrɨxɨ'mea'nɨŋɨ' imo'nɨŋɨ' worɨ'anɨ?” E nɨwiaiwirɨ paimɨmɨ' mɨwipa nerɨ rɨpɨnɨ yaiwi'wɨnɨgɨnɨ, “Gɨ' bosɨ' omɨŋɨ' wiiarɨŋa'o Jisasomɨ dɨŋɨ' wɨkwɨ'roarɨŋɨ' wo imo'nɨrɨ Gorɨxo dɨŋɨ' sɨxɨ' uyarɨŋɨ' wo imo'nɨrɨ eŋo eŋagɨ na'nɨ arɨ'a' yɨ'mɨgɨ' nɨwirɨ omɨŋɨ' owiimɨnɨ.” yaiwi'wɨnɨgɨnɨ. Xɨna'i'wa'nɨŋɨ' nimo'nɨrɨ omɨŋɨ' wiiarɨgɨ'a'yɨ' na'nɨ rɨrarɨŋa'pimɨ da'nɨ sɨyikɨ' Jisasoya' imo'nɨgɨ'a' joxɨ tɨ'ŋɨ' e ŋweagɨ'a'yo ure'wapɨyirɨ eŋɨ' rɨre'mɨxɨ' wirɨ e'ɨrɨxɨnɨ.
54006003	A'ma' go go xwɨyɨ'a' nionɨ rɨrarɨŋa'pɨ marɨ'a'ɨ, xegɨ' bɨ imo'nɨŋɨ'pɨ —Apɨ xwɨyɨ'a' pi'ra'nɨŋɨ' re'wapɨ'nɨgɨ'a'pɨ tɨ'nɨ xɨxenɨ mimo'nɨŋɨ'pɨrɨnɨ. Xwɨyɨ'a' negɨ' A'mɨna' Jisasɨ Kiraiso rɨŋɨ'pɨ tɨ'nɨ xɨxenɨ mimo'nɨŋɨ'pɨrɨnɨ. “Gorɨxomɨ pi'ra'nɨŋɨ' nɨxɨ'dɨrɨ'na' epaxɨ', ayɨ' apɨrɨnɨ.” rɨnɨŋɨ'pɨ tɨ'nɨ xɨxenɨ mimo'nɨŋɨ'pɨrɨnɨ. Xwɨyɨ'a' xegɨ' bɨ imo'nɨŋɨ' apɨ ɨ'a' xɨrarɨŋɨ' go go
54006004	wa'ri' nimo'nɨrɨ ai' aga nɨjɨ'a' naŋɨ' bɨ mimo'nɨŋorɨnɨ. O xwɨyɨ'a' rɨrowia'mɨ' inarɨgɨ'a'pɨ na'nɨ wi' tɨ'nɨ orɨnaneyɨnɨrɨ sɨ'mɨ' xeadɨ'pe'narɨŋɨ'rɨnɨ. Xwɨyɨ'a' xɨmɨxɨmɨ' ninɨro rarɨgɨ'a'pɨ na'nɨ enɨ wi' tɨ'nɨ orɨnaneyɨnɨrɨ sɨ'mɨ' xeadɨ'pe'narɨŋɨ'rɨnɨ. E yarɨŋɨ'pimɨ da'nɨ a'ma' sɨpi' dɨŋɨ' yaiwinɨro xwɨyɨ'a' mɨxɨmɨxeawia'mɨ' inɨro ikayɨ'wɨ' rɨnɨro anɨdɨŋɨ' yaiwinɨro
54006005	xɨxewia'mɨ' rɨnɨro yarɨgɨ'a'rɨnɨ. A'ma' e yarɨgɨ'a'yɨ' dɨŋɨ' xeya'nɨŋɨ' imo'nɨro xwɨyɨ'a' Jisaso na'nɨ nepaxɨŋɨ' imo'nɨŋɨ'pɨ bɨ sɨnɨ mɨxe'nɨŋɨ' imo'nɨro egɨ'a'yɨ'rɨnɨ. Xeŋwɨ'nɨ re yaiwiarɨgɨ'a'rɨnɨ, “Gorɨxomɨ nɨxɨ'dɨrɨŋɨ'pimɨ da'nɨ amɨpi' xwe' meapɨ'rɨ'a na'nɨrɨnɨ.” yaiwiarɨgɨ'a'rɨnɨ.
54006006	Ayɨ' e yaiwiarɨŋagɨ'a ai' a'ma' “Amɨpi' nionɨ ɨ'a' xɨrɨŋa'pɨ, ayɨ' apa'nɨrɨnɨ.” yaiwiarɨgɨ'a'yɨ' Gorɨxomɨ nɨxɨ'dɨrɨŋɨ'pimɨ da'nɨ amɨpi' Gorɨxo “E wii'ɨmɨgɨnɨ.” yaiwia'rɨŋɨ'pɨ wi' mɨmu'ro'nɨgɨ'a'yɨ'rɨnɨ.
54006007	Ino'ki'wa neaxɨrɨgɨ'e da'nɨ amɨpi' wi' tɨ'ŋɨ' imo'nɨŋwae'ne ɨ'a' neaxɨrɨgɨ'a'ranɨ? Pe'wae' da'nɨ enɨ amɨpi' wi' nɨmea'mɨ wanɨ'wa'ranɨ? Oweoɨ.
54006008	Ayɨna'nɨ sa aiwa' nanɨ na'nɨranɨ, aikɨ' yi'nanɨ na'nɨranɨ, apa'nɨ eŋa'na'yɨ', dɨŋɨ' re oyaiwianeyɨ, “Nene ɨ'a' xɨrɨŋwa'pɨ ayɨ' apa'nɨrɨnɨ.” oyaiwianeyɨ.
54006009	E nerɨ ai' a'ma' amɨpi' wi' mɨnɨmu'ropa oenɨrɨ yarɨgɨ'a'yɨ' re yarɨgɨ'a'rɨnɨ. Amɨpi' wi' na'nɨnɨ aya' sɨ'wɨ' nurorɨ'na' mɨŋɨ' sɨxɨ' ni'nɨrɨŋɨ'pimɨ da'nɨ wiwanɨŋɨ'yɨ' mɨ're'yo'nɨŋɨ' pɨki'narɨgɨ'a'rɨnɨ. Ayɨ' majɨ'a' nika'rɨnɨro amɨpi' rɨ'we'na' xeanɨŋɨ' wi'meapaxɨ' imo'nɨŋɨ'pɨ na'nɨ i'kɨ'nɨŋɨ' sɨpi' wiarɨŋɨ'rɨnɨ. Maiwi' e ne'ra nu'ɨ'asa'na' rɨ'we'na' sɨwa' nerɨ pie'ropɨ'rɨ'a'rɨnɨ.
54006010	Ayɨ' rɨpɨ na'nɨ rarɨŋɨnɨ. A'ma' nɨgwɨ' na'nɨnɨ dɨŋɨ' sɨpi' nɨwirɨ'na' ayɨ' ɨ'wɨ' xɨxegɨ'nɨ oe'poyɨnɨrɨ wipemearɨŋɨ'rɨnɨ. A'ma' wi' nɨgwɨ' na'nɨnɨ i'kɨ'nɨŋɨ' sɨpi' nɨwirɨŋɨ'pimɨ da'nɨ xwɨyɨ'a' nene dɨŋɨ' ɨkwɨ'roarɨŋwa'pɨ rɨxa pɨ'nɨ nɨwia'rɨmɨ majɨmajɨ'a' ne'ra xeŋwɨ'mɨ nuro rɨ'nɨŋɨ' mea'rɨnarɨŋagɨ'a na'nɨ rarɨŋɨnɨ.
54006011	“Gorɨxo ‘Timotio e e'wɨnɨgɨnɨ.’ wimo'narɨŋɨ'pɨ tɨ'nɨ xɨxenɨ oemɨnɨ.” yaiwiarɨŋoxɨ, sɨpi' apimɨ pi'ra'nɨŋɨ' e'ɨ' menɨ'ɨrɨxɨnɨ. E nerɨ'na' “We' ro'nɨŋɨ' imo'nɨŋɨ'pɨnɨ oemɨnɨ.” yaiwirɨ “Gorɨxomɨ pi'ra'nɨŋɨ' nɨxɨ'dɨrɨ'na' epaxɨ'pɨnɨ oemɨnɨ.” yaiwirɨ “Omɨ anɨŋɨ' dɨŋɨ' owɨkwɨ'ro'mɨnɨ.” yaiwirɨ “A'ma'yo dɨŋɨ' sɨpi' owimɨnɨ.” yaiwirɨ “Pi' pi' ni'mea'ɨ'pɨ xwa'ma'mɨ' oemɨnɨ.” yaiwirɨ “A'ma'yo nɨpɨyinɨ' owimɨnɨ.” yaiwirɨ e'ɨrɨxɨnɨ.
54006012	Joxɨ Jisasomɨ dɨŋɨ' nɨwɨkwɨ'rorɨ'na' a'ma' “Xɨ'o xopɨra'rɨ' ninɨrɨ'enɨŋoɨ?” nɨyaiwinɨri eŋɨ' nea'nɨrɨ eŋɨ' menarɨgɨ'i'pa axɨ'pɨ e'ɨrɨxɨnɨ. E nerɨ dɨŋɨ' nɨyɨmɨŋɨ' joxɨ e oimo'nɨrɨ we'yo ɨ'a' rumɨrɨŋɨ'pɨ xai'wɨ' ɨ'a' maxɨrɨ'ɨrɨxɨnɨ. Joxɨ naŋɨ' imo'nɨŋɨ' dɨŋɨ' wɨkwɨ'roŋɨ'pɨ rɨxa a'ma' obaxɨ' arɨ'a' egɨ'e da'nɨ waropa'rɨ' wiŋɨ' eŋagɨ na'nɨ rɨrarɨŋɨnɨ.
54006013	Gorɨxo —O pi' pi' dɨŋɨ' tɨ'ŋɨ' imo'nɨŋɨ'pɨ na'nɨ mɨ'kɨ' ikiŋorɨnɨ. O tɨ'nɨ Kiraisɨ Jisaso —O mɨxɨ' ina'yɨ' Podiasɨ Pairato xwɨrɨxɨ' umearɨ'na' xɨ'o na'nɨ waropa'rɨ' xɨxenɨ inɨŋorɨnɨ. O tɨ'nɨ awau' arɨ'a' egɨ'i'e da'nɨ xwɨyɨ'a' joxɨ mɨmu'ropaxɨ' imo'nɨŋɨ' rɨpɨ orɨrɨmɨnɨ.
54006014	Joxɨ sekaxɨ' A'mɨna' Jisasɨ Kiraiso nɨnearɨmɨ peyiŋɨ'pɨ xɨxenɨ e'ɨrɨxɨnɨ. E nerɨ Jisaso sɨŋa'nɨ piaumɨmɨ' inɨ'e na'nɨ joxɨ rɨdunɨpaxɨ' imo'nɨŋɨ'pɨ mepa ne'ra urɨ a'ma' xwɨyɨ'a' “O sɨpi' yarɨnɨ.” rɨmearɨpaxɨ' imo'nɨŋɨ'pɨ mepa ne'ra urɨ e'ɨrɨxɨnɨ.
54006015	Gorɨxo moa'rɨŋi'na' nimo'nɨrɨ'na' o sɨŋa'nɨ piaumɨmɨ' inɨnɨ'a'rɨnɨ. Ayɨ' rɨpɨ na'nɨ rarɨŋɨnɨ. Gorɨxo yayɨ' xɨ'o winarɨŋɨ'pɨ na'nɨ xewanɨŋo mɨ'kɨ' ikiŋorɨnɨ. Na' wonɨ onɨnɨ sea'yɨ e imo'nɨŋorɨnɨ. Mɨxɨ' ina'yɨ' nɨmɨnɨ ŋweagɨ'a'yo sea'yɨ e wimo'nɨŋorɨnɨ. A'mɨna' nɨyonɨ enɨ sea'yɨ e wimo'nɨŋorɨnɨ.
54006016	Anɨŋɨ' nonɨ' ŋweaŋo, ayɨ' na' wonɨ onɨrɨnɨ. Wɨ'a' o o'mɨxarɨŋɨ'pɨ ina'yɨ'nɨŋɨ' pɨroarɨŋagɨ na'nɨ a'ma' aŋwɨ e pupaxomanɨ. A'ma' wi' sɨŋwɨ' wɨnɨgɨ'omanɨ. Wi' enɨ sɨŋwɨ' wɨnɨpaxɨ' imo'nɨŋomanɨ. Omɨ a'ma' nɨnenenɨ sea'yɨ e ume'wanɨgɨnɨ. O anɨŋɨ' i'ni'na' neameŋwea'wɨnɨgɨnɨ. “E imo'nɨ'wɨnɨgɨnɨ.” nimo'narɨnɨ.
54006017	A'ma' agwɨ ri'na' amɨpi' wi' mɨmu'ro'nɨgɨ'a'yo re urɨ'ɨrɨxɨnɨ, “Wa'rɨxayɨ'ne' mimo'nɨpa ero amɨpi' seyɨ'ne' mɨseamu'roarɨŋɨ'pɨ na'nɨ ‘Anɨŋɨ' ɨ'a' xɨranɨ'wa'rɨnɨ. Wi' anɨpa' imo'nɨnɨ'a' menɨnɨ.’ mɨyaiwipaxɨ' eŋagɨ na'nɨ apimɨ dɨŋɨ' mɨŋwɨra'rɨpa ero e'ɨ'rɨxɨnɨ. E mepa nero Gorɨxo —O yayɨ' oneainɨnɨrɨ'pɨ nɨneaiapɨrɨ'na' xwapɨ' aya' wi' neaiaparɨŋorɨnɨ. Omɨnɨ dɨŋɨ' uŋwɨra'rɨ'poyɨ.” urɨ'ɨrɨxɨnɨ.
54006018	Rɨpɨ enɨ urɨ'ɨrɨxɨnɨ, “A'ma'yo naŋɨ'nɨ wiiro saŋɨ' nura'pɨro'na' onɨmia'pɨ mura'pɨ' aya' wi' ura'pɨro yaŋɨ' ewaniɨ' imo'nɨro amɨpi' bɨ wa'wuŋɨ' oimoaneyɨnɨro tɨro e'ɨ'rɨxɨnɨ.
54006019	Seyɨ'ne' e nero'na'yɨ', nepa amɨpi' aya' tɨ'ŋɨ' imo'nɨrɨ nɨpe'ma'na' rɨ'wɨ'yo seai'meanɨ'a imo'nɨrɨ eŋɨ'pɨ awi' ea'mea'mɨ' ya'rarɨŋoɨ. Apɨ dɨŋɨ' ŋwɨra'rɨpaxɨ' imo'nɨŋɨ'pɨrɨnɨ. Apɨ dɨŋɨ' nɨyɨmɨŋɨ' imo'nɨŋɨ'pɨ maxɨrɨpɨ'rɨ'a na'nɨ sɨ'ŋa'nɨŋɨ' ea'na'rɨgɨ'a'pɨrɨnɨ.” E urɨ'ɨrɨxɨnɨ.
54006020	Timotioxɨ, nionɨ e e'ɨrɨxɨnɨrɨ dɨŋɨ' rɨŋwɨra'rɨŋa'pɨ rɨ'wɨ'mɨnɨ mɨtɨpanɨ. Sɨ'mɨmaŋɨ'mɨnɨ tɨneɨ. A'ma' Gorɨxomɨ mɨxɨ'darɨgɨ'a'yɨ' xwɨyɨ'a' i'kɨ'a' ɨwɨ'yo da'nɨ rarɨgɨ'a'pɨ tɨ'nɨ xwɨyɨ'a' ikweakwɨ'mɨ' rɨnarɨŋɨ'pɨ —“Apɨ xɨxenɨ nɨjɨ'a' imo'nɨŋɨ'pɨrɨnɨ.” nɨrɨro ai' yapɨ' rarɨgɨ'a'pɨrɨnɨ. Apɨ tɨ'nɨ gɨ' tɨ'ŋɨ' e da'nɨ xe orɨ'poyɨnɨrɨ sɨŋwɨ' mɨwɨnɨpa e'ɨrɨxɨnɨ.
54006021	Ayɨ' a'ma' wi' “Xwɨyɨ'a' apimɨ da'nɨ nɨjɨ'a' imo'nɨŋwae'nerɨnɨ.” nɨrɨnɨrɨŋɨ'pimɨ da'nɨ rɨxa majɨmajɨ'a' ne'ra xeŋwɨ'mɨ ugɨ'a' eŋagɨ na'nɨ rarɨŋɨnɨ. “Gorɨxo wa' rɨwianɨ'wɨnɨgɨnɨ.” nimo'narɨnɨ.
55001001	Poronɨ —Nionɨ Gorɨxo wimo'nɨ'agɨ na'nɨ Kiraisɨ Jisasoya' wa'ɨ' wurɨmeiarɨŋa' wonɨrɨnɨ. O tɨ'nɨ nika'rɨnɨrɨŋɨ'pimɨ da'nɨ dɨŋɨ' nɨyɨmɨŋɨ' imo'nɨŋwa' Gorɨxo negɨ' sɨ'mɨmaŋɨ'yo da'nɨ'nɨŋɨ' “Apɨ seaiimɨ'a'rɨnɨ.” nearɨŋɨ'pɨ na'nɨ wa'ɨ' wurɨmei'wɨnɨgɨnɨrɨ nɨrɨ'peaŋonɨrɨnɨ.
55001002	Nionɨ Timotioxɨ —Joxɨ gɨ' niai'woxɨ'nɨŋɨ' dɨŋɨ' sɨxɨ' rɨyiŋa'oxɨnɨ. Joxɨ na'nɨ payɨ' rɨna nearɨ mo'naparɨŋɨnɨ. “Negɨ' a'po Gorɨxo tɨ'nɨ A'mɨna' Kiraisɨ Jisaso tɨ'nɨ awau' wa' rɨwianɨri aya' rɨrɨmɨxɨri joxɨ nɨwayɨro'nɨrɨ ŋwearɨ na'nɨ siiri e'ɨ'isixɨnɨ.” nimo'narɨnɨ.
55001003	Nionɨ anɨŋɨ' ikwa'wɨyiranɨ, a'rɨ'wɨyiranɨ, Gorɨxomɨ joxɨ na'nɨ rɨxɨŋɨ' nɨrurɨyirɨ'na' omɨ —O nionɨ yarɨŋɨ' re ninɨrɨ'na' “Negɨ' arɨ'owa omɨ pi'ra'nɨŋɨ' nɨxɨ'dɨro'na' yagɨ'a'pa nionɨ enɨ axɨ'pɨ xɨ'darɨŋa'onɨranɨ?” yarɨŋɨ' e ninɨrɨ'na' esɨsɨ' bɨ mɨninɨ' xɨ'darɨŋa'orɨnɨ. Omɨ joxɨ na'nɨ rɨxɨŋɨ' nɨrurɨyirɨ'na' yayɨ' wiarɨŋa'rɨnɨ.
55001004	Nionɨ yayɨ' nɨsia'rɨmɨ nɨbɨrɨ'na' joxɨ ŋwɨ' neawa'rɨ'agɨ ranɨŋa'pɨ na'nɨ dɨŋɨ' nɨmorɨ'na' a'mɨ dɨŋɨ' niɨ'a' aya' wi' ninɨnɨ'a na'nɨ “Sɨŋwɨ' oranɨmɨnɨ.” nɨyaiwirɨ i'kɨ'nɨŋɨ' sɨpi' niarɨŋɨ'rɨnɨ.
55001005	Joxɨ na'nɨ dɨŋɨ' nɨmorɨ'na' dɨŋɨ' re ninarɨŋɨ'rɨnɨ, “O mimo'nɨ' dɨŋɨ' wɨkwɨ'roŋomanɨ. Aga nepa Jisasomɨ dɨŋɨ' wɨkwɨ'roŋorɨnɨ.” Dɨŋɨ' e ninarɨŋɨ'rɨnɨ. Dɨxɨ' rɨ'a'i' Roisi' xa'mɨ wɨkwɨ'rorɨ dɨxɨ' rɨna'i' Yunisi' enɨ wɨkwɨ'rorɨ yagɨ'i'pa joxɨ enɨ “Axɨ'pɨ wɨkwɨ'roarɨnɨ.” nimo'narɨnɨ.
55001006	Ayɨna'nɨ dirɨrɨ' rɨpɨ osimɨnɨ. Nionɨ gɨ' we' sea'yɨ e sikwia'ra'na' Gorɨxo e epaxo imo'nɨ'wɨnɨgɨnɨrɨ simɨxɨŋɨ'pɨ —Apɨ rɨxa rɨ'nayɨ'nɨ ya'rɨnɨŋɨ'pɨrɨnɨ. Apɨ a'mɨ rɨ'a' a'pia'wɨ' xwe' oenɨrɨ pɨ'ra'mɨ' yarɨŋwa'pa'nɨŋɨ' inɨ'ɨrɨxɨnɨ.
55001007	Ayɨ' rɨpɨ na'nɨ rɨrarɨŋɨnɨ. Gorɨxo kwi'yɨ' aya' igigɨ' neainɨpaxɨ' imo'nɨŋɨ'pɨ mɨneaiapɨ' eŋɨ' nea'nɨrane ŋweaanɨ'wa' na'nɨ neaimɨxɨrɨ a'ma'yo dɨŋɨ' sɨpi' wianɨ'wa' na'nɨ neaimɨxɨrɨ awayinɨ nɨpɨ'rea'nɨrane yanɨ'wa' na'nɨ neaimɨxɨrɨ enɨ'a na'nɨ imo'nɨŋɨ'pɨ neaiapɨŋɨ' eŋagɨ na'nɨ rarɨŋɨnɨ.
55001008	Ayɨna'nɨ negɨ' A'mɨna' Jisasɨ Kiraiso na'nɨ wa'ɨ' nurɨrɨ'na' aya' wi' mɨsinɨ' ananɨ wa'ɨ' urɨ'ɨrɨxɨnɨ. Nionɨ o na'nɨ wa'ɨ' urɨmearɨŋagɨ na'nɨ gwɨ' nɨŋwɨra'rɨgɨ'onɨ na'nɨ enɨ aya' mɨsinɨpa e'wɨnɨgɨnɨ. E mepa nerɨ Gorɨxo eŋɨ' sɨxɨ' si'mɨxɨŋɨ'pimɨ da'nɨ re yaiwi'ɨrɨxɨnɨ, “Nionɨ enɨ Poro eŋɨ'pa axɨ'pɨ nerɨ xwɨyɨ'a' yayɨ' neainarɨŋɨ'pɨ wa'ɨ' urarɨŋa'pimɨ da'nɨ xeanɨŋɨ' nɨni'mearɨ'na'yɨ', ananɨrɨnɨ.” yaiwi'ɨrɨxɨnɨ.
55001009	O nene yarɨŋwa'pɨ na'nɨ dɨŋɨ' nɨmorɨ yea'yɨ' nɨneayimɨxemearɨ gɨ' a'ma' sɨyikwɨ' mi'nɨgɨ'a'yɨ' oimo'nɨ'poyɨnɨrɨ we'yo ɨ'a' neaumɨrɨŋɨ'manɨ. Eŋi'na' da'nɨ “Nionɨ wa' nɨwianɨrɨ e wiimɨ'a'rɨnɨ.” yaiwia'ragɨ'pɨ na'nɨ dɨŋɨ' nɨmorɨ yea'yɨ' nɨneayimɨxemearɨ nionɨya'yɨ' oimo'nɨ'poyɨnɨrɨ we'yo ɨ'a' neaumɨrɨŋɨ'rɨnɨ. O xwɨ'a' sɨnɨ mimɨxɨnɨŋa'na' re nɨyaiwirɨŋɨ'pimɨ da'nɨ wa' neawianɨŋɨ'rɨnɨ, “Kiraisɨ Jisaso a'ma'yo yea'yɨ' uyimɨxemea'wɨnɨgɨnɨrɨ urowa'rɨ'ɨmɨgɨnɨ.” nɨyaiwirɨŋɨ'pimɨ da'nɨ wa' neawianɨŋɨ'rɨnɨ.
55001010	Eŋi'na' da'nɨ wa' e neawianɨŋɨ' eŋagɨ ai' agwɨ ri'na' Kiraisɨ Jisaso —O yea'yɨ' neayimɨxemeanɨ'a na'nɨ neaiiŋorɨnɨ. O rɨxa xwɨ'a' tɨ'yo nɨbɨrɨŋɨ'pimɨ da'nɨ Gorɨxo “Wa' seawianɨmɨ'a'rɨnɨ.” ra'rɨŋɨ'pɨ rɨxa sɨŋa'nɨ piaumɨmɨ' inɨŋɨ'rɨnɨ. Xwɨyɨ'a' nene yayɨ' neainarɨŋɨ'pimɨ da'nɨ Jisaso wɨ'a' neao'ki'mɨxa'na' re nɨyaiwirane nɨjɨ'a' imo'nɨŋwɨnɨ, “Pearɨŋwa'pimɨ Jisaso xopɨra'rɨ'mɨ' iyɨ' rɨwiŋɨnigɨnɨ? Dɨŋɨ' nɨyɨmɨŋɨ' nene manɨ'nɨ' anɨŋɨ' ŋweanɨ'wa' na'nɨ ipɨ rɨneaiapɨŋɨnigɨnɨ?” nɨyaiwirane nɨjɨ'a' imo'nɨŋwɨnɨ.
55001011	Xwɨyɨ'a' yayɨ' neainarɨŋɨ' apɨ na'nɨ a'waŋɨ' urɨmerɨ wa'ɨ' urɨmerɨ ure'wapɨyemerɨ e'wɨnɨgɨnɨrɨ nɨrɨ'peaŋonɨrɨnɨ.
55001012	E nɨrɨ'peaŋonɨ eŋagɨ na'nɨ xeanɨŋɨ' rɨpɨ ni'meaŋɨ'rɨnɨ. E nerɨ ai' apɨ na'nɨ nionɨ aya' wi' mɨninarɨnɨnɨ. Ayɨ' rɨpɨ na'nɨ aya' wi' mɨninarɨnɨnɨ. Gorɨxo, nionɨ dɨŋɨ' wɨkwɨ'roŋa'o na'nɨ nionɨ nɨjɨ'a'rɨnɨ. “O xwɨyɨ'a' yayɨ' neainarɨŋɨ' wa'ɨ' rɨme'wɨnɨgɨnɨrɨ na'nɨ ɨ'a'nɨŋɨ' niepɨ'xɨ'niasiŋɨ'pɨ sɨ'a' Jisaso weapɨnɨ'a'yi imo'nɨ'e na'nɨ ananɨ meŋweapaxorɨnɨ. A'ma' a'mɨ sɨŋɨ' xegɨ' bɨ tɨ'nɨ saya' nimɨxɨrɨ rɨpɨ'rɨxɨnɨrɨ meŋweapaxorɨnɨ.” nimo'narɨŋagɨ na'nɨ aya' wi' mɨninarɨnɨnɨ.
55001013	Xwɨyɨ'a' eŋwɨpea'rɨnɨŋɨ', nionɨ xamɨŋoxɨ e da'nɨ wa'ɨ' urɨrɨ ure'wapɨyirɨ e'wɨnɨgɨnɨrɨ sɨŋwepɨgɨ' siarɨ'na' arɨ'a' niŋɨ'pɨ xai'wɨ' ɨ'a' xɨrɨ'ɨrɨxɨnɨ. Kiraisɨ Jisaso tɨ'nɨ nawi'nɨ nika'rɨnɨrɨ'na' dɨŋɨ' wɨkwɨ'rorɨ dɨŋɨ' sɨxɨ' uyirɨ nerɨŋɨ'pimɨ da'nɨ xwɨyɨ'a' apɨ xai'wɨ' ɨ'a' xɨrɨ'ɨrɨxɨnɨ.
55001014	Xwɨyɨ'a' aya' tɨ'ŋɨ' imo'nɨŋɨ' ɨ'a'nɨŋɨ' siepɨ'xɨ'niasinɨŋɨ' apɨ kwi'yɨ' Gorɨxoya'pimɨ da'nɨ —Apɨ sɨyikwɨ' bɨ mi'nɨŋɨ'pɨrɨnɨ. Dɨŋɨ' neaxɨxe'roŋɨ'pɨrɨnɨ. Apimɨ da'nɨ ɨ'a'nɨŋɨ' siepɨ'xɨ'niasinɨŋɨ'pɨ ɨ'a' nɨxɨrɨrɨ meŋwea'ɨrɨxɨnɨ.
55001015	Joxɨ nɨjɨ'a'rɨnɨ. Esia pɨropenɨsɨ'yo da'ŋɨ' Jisasomɨ dɨŋɨ' wɨkwɨ'roarɨgɨ'a' nɨ'nɨ nɨniepɨsamoa'rɨmɨ ugɨ'awixɨnɨ. Nɨniepɨsamoa'rɨmɨ nuro'na' wigɨ' wau' Pigeraso tɨ'nɨ Xemoseniso tɨ'nɨ awau' enɨ nɨniepɨsamoa'rɨmɨ ugɨ'isixɨnɨ.
55001016	E nerɨ ai' “A'mɨna' Jisaso Onesiporasomɨ tɨ'nɨ a'ma' xegɨ' aŋiwa'mɨ wearɨgɨ'a'yo tɨ'nɨ aya' urɨmɨxɨ'wɨnɨgɨnɨ.” nimo'narɨnɨ. Ayɨ' rɨpɨ na'nɨrɨnɨ. O a'mɨ a'mɨ dɨŋɨ' sɨxɨ' nɨmi'moayiŋɨ'rɨnɨ. Nionɨ gwɨ' ŋweaŋa'onɨ na'nɨ aiwɨ aya' mɨwinɨ'
55001017	aŋɨ' Romɨ rɨpimɨ nɨre'mo'napɨrɨ'na' nionɨ na'nɨ aya' tɨ'nɨ pɨ'a' ne'ra nurɨ ni'meaŋɨnigɨnɨ.
55001018	Ayɨna'nɨ “Sɨ'a' negɨ' A'mɨna' Jisaso a'ma' nɨyonɨ mi' o'mo'mɨxɨmɨ' enɨ'a'yimɨ omɨ aya' urɨmɨxɨ'wɨnɨgɨnɨ.” nimo'narɨnɨ. Nionɨ sɨnɨ Epesasɨyo ŋweaŋa'na' sea'yɨ' o niiŋɨ'pɨ na'nɨ enɨ joxɨ rɨxa nɨjɨ'a' imo'nɨŋɨnɨ.
55002001	Ayɨna'nɨ gɨ' niai'wɨ'nɨŋɨ' imo'nɨŋoxɨ, joxɨ re nɨyaiwinɨrɨŋɨ'pimɨ da'nɨ, “Kiraisɨ Jisaso tɨ'nɨ nawi'nɨ ika'rɨnɨŋa'onɨ eŋagɨ na'nɨ Gorɨxo wa' wi' mɨnɨwianɨpa yarɨŋɨ'ranɨ?” nɨyaiwinɨrɨŋɨ'pimɨ da'nɨ eŋɨ' sɨxɨ' ea'neɨ.
55002002	Xwɨyɨ'a' nionɨ a'ma' obaxɨ' arɨ'a' egɨ'e da'nɨ rarɨ'na' arɨ'a' niŋɨ'pɨ joxɨ enɨ a'ma' dɨŋɨ' uŋwɨra'rɨpaxɨ' imo'nɨgɨ'a'yo a'waŋɨ' nurɨrɨ ɨ'a'nɨŋɨ' wiepɨ'xɨ'niasi'ɨrɨxɨnɨ. Ayɨ' e da'nɨ xamɨŋɨ' wi'yo ure'wapɨyipaxɨ' imo'nɨpɨ'rɨ'a na'nɨ rɨrarɨŋɨnɨ.
55002003	Ewayɨ' xwɨyɨ'a' bɨ rɨpɨ na'nɨ dɨŋɨ' moɨ. Sɨmɨŋɨ' wi'narɨgɨ'a'yɨ' wamɨ wi'meanɨ'pɨ na'nɨ ududɨ' mirɨnɨpa nero wigɨ' mɨxɨ' ina'yomɨ eŋɨ' nea'nɨro nu'mɨ uxɨ'darɨgɨ'a'wa yapɨ joxɨ enɨ axɨ'pɨ e nimo'nɨrɨ Kiraisɨ Jisasomɨ nɨxɨ'dɨrɨ'na' si'meanɨ'a'pɨ na'nɨ ududɨ' mirɨnɨpa nerɨ xe oni'meanɨrɨ xɨ'dɨ'ɨrɨxɨnɨ.
55002004	Sɨmɨŋɨ' wi'narɨgɨ'a'wa sɨmɨŋɨ' wi'narɨŋwa'o none yarɨŋwa'pɨ na'nɨ yayɨ' owinɨnɨrɨ pi' pi' omɨŋɨ' a'ma' sɨ'a' ayɨ' ayo yarɨgɨ'a'pɨ xe nawi'nɨ rɨ'gwɨrɨ'gwɨ'nɨŋɨ' oea'nɨnɨrɨ me' na' bɨnɨ xɨ'o wimo'narɨŋɨ'pɨnɨ yarɨgɨ'a'rɨnɨ.
55002005	Ewayɨ' xwɨyɨ'a' rɨpɨ na'nɨ enɨ dɨŋɨ' moɨ. Yamɨyamu'ro'nɨgɨ' inarɨgɨ'a' go go yamɨyamu'ro'nɨgɨ' inɨpɨ'rɨ na'nɨ xia'wo ra'rɨ'ɨ'pimɨ xɨxenɨ arɨ'a' mɨwi' anɨŋɨ' winɨ'agɨ na'nɨ maŋɨ' nɨwiai'kirɨ xegɨ' dɨŋɨ' tɨ'nɨ a'wɨnɨ e nɨyaimɨ nɨyapɨrɨ'na'yɨ', yayɨ' nɨwimorɨ yamɨyamu'ro'nɨgɨ' ninɨrɨ'na' mu'ro'omɨ mɨnɨ winɨ'pɨ wipaxɨ' menɨnɨ.
55002006	Ewayɨ' xwɨyɨ'a' rɨpɨ na'nɨ enɨ dɨŋɨ' moɨ. A'ma' nɨrɨ'kwi'nɨrɨ omɨsea'yɨ' e'o, o xa'mɨ wɨ'wamɨ nɨmu'rorɨ aiwa' nɨmirɨ nɨpaxorɨnɨ.
55002007	Ewayɨ' xwɨyɨ'a' nionɨ nɨra weaparɨŋa'yɨ' na'nɨ dɨŋɨ' moɨ. Joxɨ e nerɨ'na' A'mɨna'o simɨxɨŋɨ'pimɨ da'nɨ re yaiwipaxɨ'rɨnɨ, “Ayɨ' apɨ na'nɨ rɨ'a rɨnɨnɨ? Apɨ na'nɨ rɨ'a rɨnɨnɨ?” yaiwipaxɨ' eŋagɨ na'nɨ “Apɨ na'nɨ dɨŋɨ' moɨ.” rɨrarɨŋɨnɨ.
55002008	Joxɨ Jisasɨ Kiraiso na'nɨ arɨ'a' wi' mikeamopanɨ. Nionɨ xwɨyɨ'a' yayɨ' neainarɨŋɨ'pɨ wa'ɨ' nɨrɨrɨ'na' re rarɨŋa'pa “O nɨpe'ma'na' a'mɨ xwa'rɨ'pa'yo da'nɨ wia'pɨ'nɨmeaŋorɨnɨ. Negɨ' arɨ'o mɨxɨ' ina'yɨ' Depitoya' ɨwia'rɨ'awe'yɨ' worɨnɨ.” E rarɨŋa'pa o xɨxenɨ apɨ e imo'nɨŋorɨnɨ.
55002009	Nionɨ xwɨyɨ'a' apɨ wa'ɨ' urarɨŋagɨ na'nɨ “O nɨpɨkwɨnɨ mɨyarɨnɨnɨ.” nɨniaiwiro xeanɨŋɨ' nɨnika'rayiro a'ma' rɨkɨkɨrɨ'o' yarɨgɨ'a'yo gwɨ' ŋwɨra'rarɨgɨ'a'pa apɨ enɨ apɨ enɨ nigɨ'a'rɨnɨ. Nionɨ gwɨ' nɨŋwɨra'rɨgɨ'a' aiwɨ xwɨyɨ'a' Gorɨxoya'pɨ enɨ gwɨ'nɨŋɨ' mɨŋwɨra'rɨnɨnɨ.
55002010	Xwɨyɨ'a' Gorɨxoya'pɨ enɨ gwɨ'nɨŋɨ' mɨŋwɨra'rɨnɨŋagɨ na'nɨ nionɨ a'ma' Gorɨxo xegɨ' ɨ'a' yɨyamɨxɨmɨ' eŋɨ'yɨ' na'nɨ dɨŋɨ' nɨmorɨ nionɨ nika'rarɨgɨ'a'pɨ nɨpimɨnɨ xwa'ma'mɨ' wiarɨŋa'rɨnɨ. A'ma' ayɨ' Kiraisɨ Jisasomɨ dɨŋɨ' wɨkwɨ'ro'a'na' o tɨ'nɨ nawi'nɨ nika'rɨnɨrɨŋɨ'pimɨ da'nɨ yea'yɨ' uyimɨxemearɨ aŋɨ'namɨ xɨ'o tɨ'nɨ anɨŋɨ' sea'yɨ e nimo'nɨro ŋweapɨ'rɨ'a na'nɨ wimɨxɨrɨ e'wɨnɨgɨnɨrɨ e yarɨŋa'rɨnɨ.
55002011	Xwɨyɨ'a' re rɨnɨŋɨ'pɨ nene dɨŋɨ' ŋwɨra'rɨpaxɨ'pɨrɨnɨ, “O tɨ'nɨ nika'rɨnɨrɨŋɨ'pimɨ da'nɨ peŋwae'ne'nɨŋɨ' eŋa'na'yɨ', dɨŋɨ' nɨyɨmɨŋɨ' enɨ tɨ'ŋwae'ne nimo'nɨrɨ o tɨ'nɨ ŋweanɨ'wa'rɨnɨ.
55002012	Nene pi' pi' neai'mea'ɨ'yo xwa'ma'mɨ' nɨwirane'na'yɨ', wi'yo enɨ sea'yɨ e nɨwimo'nɨrane xɨ'o tɨ'nɨ nawi'nɨ umeŋweanɨ'wa'rɨnɨ. Nene ‘O negɨ' A'mɨna'omanɨ.’ nɨrɨrane'na'yɨ', xɨ'o nene na'nɨ enɨ ‘Ayɨ' na'nɨ nionɨ majɨ'a'rɨnɨ. Gɨ' a'ma' wi'manɨ.’ rɨnɨ'a'rɨnɨ.
55002013	Nene i'ni'na' dɨŋɨ' neaŋwɨra'rɨpaxɨ'pɨ mepa yarɨŋagwɨ aiwɨ o sa anɨŋɨ' dɨŋɨ' uŋwɨra'rɨpaxɨ'pɨ yarɨŋorɨnɨ. A'mɨ sɨŋɨ' bɨ nimɨxɨrɨ rɨpaxɨ' mimo'nɨŋo eŋagɨ na'nɨrɨnɨ.” Xwɨyɨ'a' e rɨnɨŋɨ'pɨ nene dɨŋɨ' ŋwɨra'rɨpaxɨ'pɨrɨnɨ.
55002014	Xwɨyɨ'a' nionɨ rɨrarɨŋa'pɨ a'ma' joxɨ tɨ'ŋɨ' e ŋweagɨ'a'yo dirɨrɨ' wi'ɨrɨxɨnɨ. E nerɨ'na' Gorɨxo sɨŋwɨ' anɨŋe da'nɨ joxɨ rɨperɨrɨ' xwɨyɨ'a'nɨŋɨ' bɨ mɨrɨ' aga nepa sekaxɨ' re urɨ'ɨrɨxɨnɨ, “Xwɨyɨ'a' na'nɨ xɨmɨxɨmɨ' ninɨro mɨrɨnɨpa e'poyɨ.” urɨ'ɨrɨxɨnɨ. Xɨmɨxɨmɨ' ninɨro rɨnarɨgɨ'a'pɨ a'ma' wi'yo naŋɨ' bɨ wiiarɨŋɨ'manɨ. Arɨ'a' wiarɨgɨ'a'yo xwɨrɨ'a' wikɨxearɨŋɨ' eŋagɨ na'nɨ rarɨŋɨnɨ.
55002015	Gorɨxo “Timotio mɨmɨwia'roarɨŋɨ' wo rɨ'a imo'nɨnɨ?” osiaiwinɨrɨ anɨŋɨ' minɨ' e'ɨrɨxɨnɨ. Xwɨyɨ'a' nepaxɨŋɨ' imo'nɨŋɨ'pɨ xegɨ' rɨnɨŋɨ'pa nɨreŋwɨpe'a nurɨ urɨ'ɨrɨxɨnɨ. E nerɨ re e'ɨrɨxɨnɨ. A'ma' wigɨ' omɨŋɨ' nerɨ'na' naŋɨ' e'ɨ'a' eŋagɨ na'nɨ “A'ma' omɨŋɨ' nionɨ e'a'pɨ sɨŋwɨ' nɨwɨnɨrɨ'na'yɨ', aya' ninɨpaxɨ'manɨ.” yaiwiarɨgɨ'a'yɨ' yarɨgɨ'a'pa axɨ'pɨ e'ɨrɨxɨnɨ.
55002016	Xwɨyɨ'a' a'ma' Gorɨxomɨ mɨxɨ'dɨpa nerɨ'na' rɨro i'kɨ'a' ɨwɨ'yo da'nɨ rɨro yarɨgɨ'a'pɨ gɨ' tɨ'ŋɨ' e da'nɨ orɨ'poyɨnɨrɨ sɨŋwɨ' mɨwɨnɨpa e'ɨrɨxɨnɨ. Ayɨ' rɨpɨ na'nɨ rarɨŋɨnɨ. Xwɨyɨ'a' i'kɨ'a' ɨwɨ'yo da'nɨ rarɨgɨ'a'pɨ, ayɨ' Gorɨxomɨ mɨxɨ'dɨpa epɨ'rɨ'a na'nɨ na' jɨ'e xɨxoyɨ'piɨ' mɨ'oarɨŋɨ'rɨnɨ.
55002017	A'ma' ayɨ' wigɨ' pɨ'ne' e rarɨgɨ'a'pɨ orema'nɨŋɨ' xwe' nimo'ga unɨ'a' eŋagɨ na'nɨ rarɨŋɨnɨ. A'ma' e rarɨgɨ'a'yɨ' wigɨ' wau' Xaimeniaso tɨ'nɨ Pairitaso tɨ'nɨ awau'rɨnɨ.
55002018	Awau' xwɨyɨ'a' nepaxɨŋɨ' imo'nɨŋɨ'pɨ pɨ'nɨ nɨwia'rɨri majɨmajɨ'a' ne'ra xeŋwɨ'mɨ nuri'na' re rarɨgɨ'i'wau'rɨnɨ, “Kiraisomɨ dɨŋɨ' wɨkwɨ'ro'wae'ne negɨ' dɨŋɨ' sɨŋɨ' neaimɨxɨ'ɨ'pimɨ da'nɨ rɨxa wia'pɨ'nɨmea'wa' eŋagɨ na'nɨ nɨpe'ma'na' negɨ' wara'pɨ a'mɨ rɨ'we'na' bɨ wia'pɨ'nɨmeanɨ'a'manɨ.” rarɨŋagɨ'i na'nɨ a'ma' dɨŋɨ' wɨkwɨ'rogɨ'a' wi' mɨdɨmɨda'nɨ ayagwɨ' imɨxa'rɨnɨ'a'rɨnɨ.
55002019	Wi' mɨdɨmɨda'nɨ ayagwɨ' imɨxa'rɨnɨ'a' eŋagɨ aiwɨ xwɨyɨ'a' Gorɨxoya'pɨ sɨ'ŋa'nɨŋɨ' eaa'rɨnɨnɨ. Xwɨyɨ'a' oya'pɨ sɨ'ŋa' aŋɨ' nɨmɨrɨro'na' sɨ'ŋa' iwamɨ'o' nɨtɨwayɨrorɨ tɨ'gɨ'a'pɨ wi' mɨkwiero'mioa' xai'wɨ' sɨ'ŋa'nɨŋɨ' ea'nɨŋɨ'pɨ yapɨ imo'nɨnɨ. Sɨ'ŋa'nɨŋɨ' ea'nɨŋɨ'pimɨ rɨ'wamɨŋɨ' rɨpiau' nɨrɨnɨrɨ ea'nɨnɨ, “A'ma' xɨ'oya' imo'nɨgɨ'a'yɨ' ayɨ' A'mɨna'o o nɨjɨ'a'rɨnɨ.” rɨnɨrɨ “ ‘O gɨ' A'mɨna'orɨnɨ.’ rarɨgɨ'a' gɨyɨ' gɨyɨ' wigɨ' sɨpi' yarɨgɨ'a'pɨ rɨ'wɨ'mɨnɨ umamo'ɨ'rɨxɨnɨ.” rɨnɨrɨ eŋɨ'piau' apimɨ nɨrɨnɨrɨ ea'nɨnɨ.
55002020	Aŋɨ' xwe' wiwa'mɨ sɨxɨ' xɨxegɨ'nɨ wenɨ. Sɨxɨ' awiaxɨ' sɨ'ŋa' gorɨ' tɨ'nɨranɨ, sɨ'ŋa' sirɨpa' tɨ'nɨranɨ, imɨxɨnɨŋɨ'pɨnɨ mɨwenɨnɨ. U'rapi' sɨxɨ' i'kɨ'a' tɨ'nɨranɨ, xwɨ'a' tɨ'nɨranɨ, imɨxɨnɨŋɨ'pɨ enɨ wi' wenɨ. Wi'nɨyɨ' aya' tɨ'nɨ mearɨgɨ'a'pɨrɨnɨ. Wi'nɨyɨ' aya' tɨ'nɨ mɨmearɨgɨ'a'pɨrɨnɨ.
55002021	Ayɨna'nɨ a'ma' gɨyɨ' gɨyɨ' sɨpi' apɨ nɨpɨnɨ na'nɨ igɨ'a'nɨŋɨ' ea'nɨgɨ'a'yɨ', ayɨ' a'ma' Gorɨxomɨ sea'yɨ' naŋɨ' wiipaxɨ'yɨ'rɨnɨ. Sɨxɨ' aya' tɨ'nɨ mearɨgɨ'a'wa'nɨŋɨ' imo'nɨŋoɨ. Xɨ'o “Awa' tɨ'nɨ e e'ɨmɨgɨnɨ.” wimo'narɨŋɨ'pɨ na'nɨ ra'rɨŋɨ' imo'nɨŋɨ'wa'nɨŋɨ' imo'nɨŋoɨ. Sɨxɨ' rɨxa dɨŋɨ' peyeaŋɨ'wa' yapɨ mimo'nɨ' aŋɨ' xia'wo sɨnɨ awa' tɨ'nɨ aiwa' rɨ'a' yeaanɨpaxɨ' imo'nɨŋwa' yapɨ imo'nɨŋoɨ. Sɨxɨ' pi' pi' naŋɨ' imo'nɨŋɨ'pɨ nerɨ'na' mea'mɨ'a'nɨrɨ wi' e pi'ra'nɨŋɨ' nimɨxɨnɨro weŋɨ'wa' yapɨ imo'nɨŋoɨ.
55002022	Ayɨna'nɨ i'wɨ' sɨkɨŋoyɨ'ne' ɨ'eapa' seainɨ'ɨ'pɨ pɨ'rɨ' nɨwiai'kia'rɨmɨ e'ɨ' u'ɨrɨxɨnɨ. “We' ro'nɨŋɨ' imo'nɨŋɨ'pimɨnɨ oiponɨmɨnɨ.” yaiwirɨ “Xwɨyɨ'a' nepaxɨŋɨ' imo'nɨŋɨ'pimɨ dɨŋɨ' nɨkwɨ'ro'a oumɨnɨ.” yaiwirɨ “A'ma'yo dɨŋɨ' sɨpi' owimɨnɨ.” yaiwirɨ “A'ma' tɨ'nɨ pɨyɨ'a' owɨ'rɨnaneyɨ.” yaiwirɨ nerɨ a'ma' i'kwɨra'ɨ'na'nɨŋɨ' imo'nɨgɨ'a'pimɨ da'nɨ A'mɨna'o arɨra' oneainɨrɨ urarɨgɨ'a'yɨ' tɨ'nɨ nawi'nɨ xɨxenɨ e e'ɨ'rɨxɨnɨ.
55002023	E nerɨ ai' xwɨyɨ'a' majɨmajɨ'a' nika'rɨnɨro dɨŋɨ' rɨ'a' nɨxeya'nɨma'na' ikweakwɨ'mɨ' rɨnarɨgɨ'a'pɨ bɨ xe onɨxɨ'meanɨnɨrɨ sɨŋwɨ' mɨwɨnɨpa e'ɨrɨxɨnɨ. Joxɨ nɨjɨ'a'rɨnɨ. Xwɨyɨ'a' apɨ nɨrɨnɨro'na' sa xɨmɨxɨmɨ'nɨ ninɨro rɨnarɨgɨ'a' eŋagɨ na'nɨ rarɨŋɨnɨ.
55002024	A'mɨna'oya' xɨna'i'nɨŋɨ' nimo'nɨrɨ omɨŋɨ' wiiarɨgɨ'a' gɨyɨ' gɨyɨ' xwɨyɨ'a' xɨmɨxɨmɨ' ninɨro mɨrɨpa e'ɨ'rɨxɨnɨ. E mepa nero a'ma' nɨ'nɨ na'nɨ wa' wumɨxɨro pi'ra'nɨŋɨ' ure'wapɨyipaxɨ' imo'nɨro “Sɨpi' a'ma' ayɨ' nika'rɨ'a'pɨ ananɨrɨnɨ.” yaiwiro e'ɨ'rɨxɨnɨ.
55002025	Ure'wapɨyarɨ'na' maŋɨ' pɨ'rɨ' wiai'ki'mɨ' yarɨgɨ'a'yo awayinɨ xwɨyɨ'a' nurɨro pi'ra'nɨŋɨ' we' uroanɨro e'ɨ'rɨxɨnɨ. Ayɨ' “Xwɨyɨ'a' nepaxɨŋɨ' imo'nɨŋɨ'pɨ, ayɨ' apɨrɨ'anɨ?” nɨyaiwiro xɨxenɨ e waropa'rɨ' epɨ'rɨ'a na'nɨ xa'mɨ imo'nɨgɨ'a'pɨ Gorɨxoya' dɨŋɨ' tɨ'nɨ rɨ'wɨ'mɨnɨ mamo'ɨ'rɨxɨnɨrɨ awayinɨ xwɨyɨ'a' nurɨro pi'ra'nɨŋɨ' we' uro'ɨ'rɨxɨnɨ.
55002026	A'ma' ayɨ' a'mɨ dɨŋɨ' ɨ'a' nɨxɨrɨro awi' obo —O xɨ'o wimo'narɨŋɨ'pɨ oe'poyɨnɨrɨ yapɨ' wi'wapɨyiŋorɨnɨ. O awi' ŋweaŋɨ' maŋɨ' umo'nɨ'a'pimɨ da'nɨ ayɨ' nuraki'na'rɨmɨ u'ɨ'rɨxɨnɨrɨ awayinɨ xwɨyɨ'a' nurɨro pi'ra'nɨŋɨ' we' uro'ɨ'rɨxɨnɨ.
55003001	Joxɨ rɨpɨ na'nɨ dɨŋɨ' iro'neɨ. Sɨ'a' yoparɨ' imo'nɨŋɨ'yɨ' tɨ'ŋi'na' Jisaso weapɨnɨ'a'yi sɨnɨ mimo'nɨŋa'na' “Omɨ anɨŋɨ' ouxɨ'daneyɨ.” yaiwiarɨgɨ'a'yo saŋɨ' wunɨpaxɨ' imo'nɨŋɨ'pɨ wi'meanɨ'a'rɨnɨ.
55003002	Ayɨ' a'ma' sɨpi'yɨ' rɨpɨ rɨpɨ epɨ'rɨ'a' eŋagɨ na'nɨ rarɨŋɨnɨ. Wiwanɨŋɨ'nɨ dɨŋɨ' sɨpi' inɨro nɨgwɨ' na'nɨ i'kɨ'nɨŋɨ' sɨpi' inɨro mɨxɨ' meakɨ'nɨnɨro wa'rɨxa imo'nɨro ikayɨ'wɨ' rɨro xɨna'i'xaneyo ari'kwɨ'kwɨ' wiro a'ma' amɨpi' naŋɨ' bɨ wi'agɨ'a ai' yayɨ' mɨwipa ero pi' pi' ŋwɨ'a' imo'nɨŋɨ'pɨ wɨwiɨ'a' rɨro'mɨ' ero
55003003	u'rɨxɨ'mea'yo dɨŋɨ' sɨxɨ' muyipa ero sɨ'mɨsɨ' neainɨro'na' pɨyɨ'a' mɨwɨ'rɨnɨpaxɨ' imo'nɨro sɨpi' owi'meanɨrɨ mɨmayɨ'o' rɨro pi' pi' ɨ'eapa' winarɨŋɨ'pɨ mɨwiai'kipaxɨ' imo'nɨro pi' pi'pɨ oyaneyɨnɨrɨ nero'na' i'mɨ' tɨ'nɨ ero pi' pi' naŋɨ' imo'nɨŋɨ'pɨ na'nɨ wikɨ' o'nɨro
55003004	wigɨ' wi'nɨyɨ' ai' na'nɨ mɨyɨ' urɨro pasa' umero aya' nepea'rɨma'na' u'rapi' ero wiwanɨŋɨ'yɨ' na'nɨ “Sea'yɨ e mimo'nɨpa reŋwɨnɨ?” yaiwinɨro amɨpi' nerɨ'na' Gorɨxo yayɨ' winarɨŋɨ'pɨ na'nɨ i'kɨ'nɨŋɨ' sɨpi' bɨ mɨwi' wiwanɨŋɨ'yɨ' yayɨ' winarɨŋɨ'pɨnɨ na'nɨ i'kɨ'nɨŋɨ' sɨpi' wiro epɨ'rɨ'a'rɨnɨ.
55003005	Mimo'nɨ' xwɨyɨ'a' nɨrɨro “Gorɨxomɨ pi'ra'nɨŋɨ' xɨ'danɨro rɨ'a yarɨŋoɨ?” oneaiaiwi'poyɨnɨrɨ nero aiwɨ oya' eŋɨ' ea'nɨŋɨ' xɨ'omɨ xɨ'dɨpɨ'rɨ'a na'nɨ wimɨxɨpaxɨ' imo'nɨŋɨ'pimɨ rɨ'wɨ' umopɨ'rɨ'a'rɨnɨ. A'ma' e yarɨgɨ'a'yɨ' tɨ'ŋɨ' e yarɨ'ro'ɨrɨxɨnɨ.
55003006	Ayɨ' a'ma' ayɨ'ya' wi' rɨpɨ yarɨgɨ'a' eŋagɨ na'nɨ “Ayɨ' tɨ'ŋɨ' e yarɨ'ro'ɨrɨxɨnɨ.” rɨrarɨŋɨnɨ. Wigɨ' xwɨyɨ'a' pɨyɨpɨyɨ' urarɨgɨ'a'pimɨ da'nɨ aŋɨ' a'kɨŋa'yo nɨpa'wiro apɨxɨ' wigɨ' ɨ'wɨ' e'ɨ'a'pimɨ da'nɨ aya' udunarɨŋi'wamɨ —I'wa dɨŋɨ' nɨpɨkwɨnɨ mɨmaxɨrɨgɨ'i'warɨnɨ. Wigɨ' mɨŋɨ' winarɨŋɨ'pimɨ da'nɨ sɨpi' oyaneyɨnɨrɨ nipemea'nɨmɨ warɨgɨ'i'warɨnɨ. Nɨjɨ'a' oimo'naneyɨnɨrɨ anɨŋɨ' minɨ' ne'wapɨ'nɨrɨ ai' xwɨyɨ'a' nepaxɨŋɨ' imo'nɨŋɨ'pɨ tɨ'nɨ xɨxenɨ nɨjɨ'a' mimo'narɨgɨ'i'warɨnɨ. I'wamɨ yapɨ' wi'wapɨyarɨ'na' arɨ'a' nɨwiro na'nɨ gwɨ'yo'nɨŋɨ' nikɨrɨpeaa'nɨrɨ ŋweaŋoɨ.
55003007	Ayɨ' a'ma' ayɨ'ya' wi' rɨpɨ yarɨgɨ'a' eŋagɨ na'nɨ “Ayɨ' tɨ'ŋɨ' e yarɨ'ro'ɨrɨxɨnɨ.” rɨrarɨŋɨnɨ. Wigɨ' xwɨyɨ'a' pɨyɨpɨyɨ' urarɨgɨ'a'pimɨ da'nɨ aŋɨ' a'kɨŋa'yo nɨpa'wiro apɨxɨ' wigɨ' ɨ'wɨ' e'ɨ'a'pimɨ da'nɨ aya' udunarɨŋi'wamɨ —I'wa dɨŋɨ' nɨpɨkwɨnɨ mɨmaxɨrɨgɨ'i'warɨnɨ. Wigɨ' mɨŋɨ' winarɨŋɨ'pimɨ da'nɨ sɨpi' oyaneyɨnɨrɨ nipemea'nɨmɨ warɨgɨ'i'warɨnɨ. Nɨjɨ'a' oimo'naneyɨnɨrɨ anɨŋɨ' minɨ' ne'wapɨ'nɨrɨ ai' xwɨyɨ'a' nepaxɨŋɨ' imo'nɨŋɨ'pɨ tɨ'nɨ xɨxenɨ nɨjɨ'a' mimo'narɨgɨ'i'warɨnɨ. I'wamɨ yapɨ' wi'wapɨyarɨ'na' arɨ'a' nɨwiro na'nɨ gwɨ'yo'nɨŋɨ' nikɨrɨpeaa'nɨrɨ ŋweaŋoɨ.
55003008	Eŋi'na' Janiso tɨ'nɨ Jaboriso tɨ'nɨ awau' Mosesomɨ maŋɨ' pɨ'rɨ' wiai'ki'mɨ' yanɨri na'nɨ egɨ'i'pa a'ma' sɨpi' ayɨ' —Ayɨ' dɨŋɨ' rɨ'a' xeya'nɨgɨ'a'yɨ' eŋagɨ na'nɨ dɨŋɨ' nɨpɨkwɨnɨ mɨmoarɨgɨ'a'yɨ'rɨnɨ. Xwɨyɨ'a' nepa imo'nɨŋɨ'pimɨ dɨŋɨ' mɨkwɨ'roarɨŋagɨ'a na'nɨ Gorɨxo rɨ'wɨ' umoŋɨ'yɨ'rɨnɨ. Ayɨ' enɨ awau' egɨ'i'pa axɨ'pɨ xwɨyɨ'a' nepaxɨŋɨ' imo'nɨŋɨ'pɨ pɨ'rɨ' wiai'ki'mɨ' yanɨro yarɨgɨ'a'rɨnɨ.
55003009	Eŋi'na' yegɨ' Isɨrerɨyɨ' wigɨ' awau' Mosesomɨ maŋɨ' pɨ'rɨ' wiai'ki'mɨ' owiaiyɨnɨrɨ yarɨgɨ'i'pɨ sɨŋwɨ' nɨwɨnaxɨ'dɨro'na' “Majɨmajɨ'a' nika'rɨnɨri rɨ'a yarɨŋiɨ?” yaiwiagɨ'a'pa agwɨ ri'na' enɨ a'ma' nɨ'nɨ sɨpi' yarɨgɨ'a'yɨ' wigɨ' yarɨgɨ'a'pɨ sɨŋwɨ' mi' no'mɨxɨro'na' “Majɨmajɨ'a' nika'rɨnɨro rɨ'a e'ɨ'awixɨnɨ?” yaiwipɨ'rɨ'a' eŋagɨ na'nɨ xwɨyɨ'a' nepaxɨŋɨ' imo'nɨŋɨ'pɨ pɨ'rɨ' wiai'ki'mɨ' yanɨro yarɨgɨ'a'pɨ sɨpu'ru'rɨ' epɨ'rɨ'a'rɨnɨ.
55003010	Joxɨ nionɨ tɨ'nɨ nemerai sɨŋwɨ' nanaxɨ'dagoxɨ eŋagɨ na'nɨ nionɨ a'ma'yo ure'wapɨyemeaga'pɨranɨ, nemerɨ'na' yaga'pɨranɨ, e oemɨnɨrɨ yaga'pɨranɨ, Gorɨxomɨ dɨŋɨ' nɨwɨkwɨ'ro'a waga'pɨranɨ, wikɨ' mɨwo'nɨpa nerɨ awayinɨ yaga'pɨranɨ, a'ma' na'nɨ wa' nunagɨ'pɨranɨ, xeanɨŋɨ' xwa'ma'mɨ' wiaga'pɨranɨ, apɨ nɨpɨnɨ yaga'pɨ na'nɨ joxɨ nɨjɨ'a'rɨnɨ.
55003011	Nionɨ aŋɨ' Adiokɨyɨ rɨnɨŋɨ'pimɨ tɨ'nɨ Aikoniamɨyɨ rɨnɨŋɨ'pimɨ tɨ'nɨ Risɨtɨraɨ rɨnɨŋɨ'pimɨ tɨ'nɨ aŋɨ' apiau' apimɨ wa'ɨ' urɨmearɨ'na' xeanɨŋɨ' nika'rɨ'agɨ na'nɨ rɨ'nɨŋɨ' ni'meaŋɨ'pɨ na'nɨ enɨ joxɨ nɨjɨ'a' imo'nɨŋɨnɨ. Xeanɨŋɨ' rɨ'a' tɨ'ŋɨ' nika'rayi'agɨ'a ai' xwa'ma'mɨ' wiŋa'rɨnɨ. Apɨ nɨpimɨnɨ da'nɨ A'mɨna'o e'ɨ' nɨmi'mɨnɨŋɨ'rɨnɨ.
55003012	Ai, a'ma' Kiraisɨ Jisaso tɨ'nɨ nawi'nɨ ika'rɨnɨgɨ'a' eŋagɨ na'nɨ omɨ pi'ra'nɨŋɨ' oxɨ'daneyɨnɨrɨ yarɨgɨ'a' nɨyonɨ enɨ xeanɨŋɨ' wi'meanɨ'a'rɨnɨ.
55003013	A'ma' sɨpi' yarɨgɨ'a'yɨ' tɨ'nɨ mimo'nɨ' yarɨgɨ'a'yɨ' tɨ'nɨ wigɨ' sɨpi' yarɨgɨ'a'pɨ saya' nimɨxa nuro'na' wi'yo yapɨ' wi'wapɨyiro wiwanɨŋɨ'yɨ' oboya' dɨŋɨ'yo da'nɨ yapɨ' e'wapɨ'nɨro epɨ'rɨ'a'rɨnɨ.
55003014	E epɨ'rɨ'a' eŋagɨ ai' xwɨyɨ'a' joxɨ rɨre'wapɨyiŋa'pimɨ da'nɨ nɨjɨ'a' imo'nɨrɨ “Apɨ nepaxɨŋɨ' imo'nɨŋɨ'pɨrɨ'anɨ?” yaiwia'rɨrɨ eŋɨ'pɨ wi' arɨ'a' mikeamo' xai'wɨ' ɨ'a' xɨrɨ'ɨrɨxɨnɨ. Ayɨ' rɨpɨ na'nɨ rɨrarɨŋɨnɨ. Joxɨ nene xwɨyɨ'a' apɨ rɨrɨŋwae'ne na'nɨ “Ayɨ' dɨŋɨ' ŋwɨra'rɨpaxɨ'yɨ'rɨ'anɨ?” nɨyaiwirɨ pi'ra'nɨŋɨ' nɨjɨ'a' imo'nɨrɨ
55003015	oni'na' da'nɨ rɨ'wamɨŋɨ' Gorɨxoya' nɨrɨnɨrɨ ea'nɨŋɨ'pɨ na'nɨ nɨjɨ'a' imo'nɨrɨ eŋagɨ na'nɨ rɨrarɨŋɨnɨ. Rɨ'wamɨŋɨ' nɨrɨnɨrɨ ea'nɨŋɨ' apɨ joxɨ ɨ'a' nɨrorɨŋɨ'pimɨ da'nɨ dɨŋɨ' e'mɨ' sai'mɨ' moŋɨ'pɨ morɨ'a na'nɨ sɨwa'nɨŋɨ' sipemearɨ Kiraisɨ Jisasomɨ dɨŋɨ' wɨkwɨ'ro'ɨ'pimɨ da'nɨ yea'yɨ' rɨyimɨxemeanɨ'a na'nɨ sɨwa'nɨŋɨ' sipemearɨ epaxɨ'rɨnɨ.
55003016	Gorɨxoya' rɨ'wamɨŋɨ' nɨrɨnɨrɨ ea'nɨŋɨ' nɨpɨnɨ xɨ'oya' kwi'yɨ'pimɨ da'nɨ nɨrɨro eagɨ'a'pɨrɨnɨ. Nepa imo'nɨŋɨ'pɨ na'nɨ neare'wapɨyipaxɨ' imo'nɨrɨ xeŋwɨ' yarɨŋwa'pɨ na'nɨ sɨwa' neaipaxɨ' imo'nɨrɨ ayɨyumɨ' neaipaxɨ' imo'nɨrɨ we' ro'nɨŋɨ' imo'nɨŋɨ'pɨ yanɨ'wa' na'nɨ yayɨ'wɨ' neamepaxɨ' imo'nɨrɨ eŋɨ'pɨrɨnɨ.
55003017	Xwɨyɨ'a' apɨ a'ma' Gorɨxoya' imo'nɨgɨ'a'yɨ' rɨpiau' epɨ'rɨ'a na'nɨrɨnɨ. Xɨ'o “E e'ɨ'rɨxɨnɨ.” wimo'narɨŋɨ'pɨ epɨ'rɨ'a na'nɨ eŋɨ' sɨxɨ' ea'nɨro pi' pi' naŋɨ' imo'nɨŋɨ'pɨ epɨ'rɨ'a na'nɨ ipɨmo'nɨro epɨ'rɨ'a na'nɨrɨnɨ.
55004001	Kiraisɨ Jisaso nɨweapɨrɨ a'ma' nɨyonɨ sɨŋa'nɨ nɨwimo'nɨma'na' mɨxɨ' ina'yɨ'nɨŋɨ' nerɨ a'ma' xɨ'oya'yɨ' xwioxɨ'yo mɨmea'mɨ' erɨ pegɨ'a'yoranɨ, sɨnɨ sɨŋɨ' nimo'nɨrɨ ŋweagɨ'a'yoranɨ, womɨ womɨ pɨ'a' nɨme'ra urɨ enɨ'a' eŋagɨ na'nɨ o tɨ'nɨ Gorɨxo tɨ'nɨ awau' sɨŋwɨ' anɨgɨ'i'e da'nɨ xwɨyɨ'a' apimɨ joxɨ wia'rɨ' mɨmu'ropaxɨ' imo'nɨŋɨ' rɨpɨ orɨrɨmɨnɨ.
55004002	Xwɨyɨ'a' Gorɨxoya'pɨ wa'ɨ' urɨ'ɨrɨxɨnɨ. “Arɨ'a' owianeyɨ.” wimo'narɨŋagɨ nɨwɨnɨrɨ'na'ranɨ, “Arɨ'a' mɨwipa oyaneyɨ.” wimo'narɨŋagɨ nɨwɨnɨrɨ'na'ranɨ, wa'ɨ' urɨrɨ na'nɨ ipɨmo'nɨ'ɨrɨxɨnɨ. A'ma' Gorɨxoya' imo'nɨgɨ'a'yɨ' sɨpi' yarɨŋagɨ'a nɨwɨnɨrɨ'na' wigɨ' yarɨgɨ'a'pɨ na'nɨ aya' owudunɨnɨrɨ mɨxɨ' urɨrɨ “Pɨ'nɨ wia'rɨ'poyɨ.” urɨrɨ e'ɨrɨxɨnɨ. Jisasomɨ pi'ra'nɨŋɨ' ouxɨ'dɨ'poyɨnɨrɨ eŋɨ' rɨre'mɨxɨ' wi'ɨrɨxɨnɨ. Apɨ apɨ nerɨ ai' apaxɨ' me' naŋɨ' mimo'narɨŋagɨ'a nɨwɨnɨrɨ'na' wikɨ' tɨ'nɨ murɨ' awayinɨ nure'wapɨya u'ɨrɨxɨnɨ.
55004003	Ayɨ' rɨpɨ na'nɨ rɨrarɨŋɨnɨ. Xwɨyɨ'a' eŋwɨpea'rɨnɨŋɨ'pɨ a'ma' paimɨmɨ' nɨwiro arɨ'a' mɨwi' epɨ'rɨ'i'na' rɨxa aŋwɨ erɨnɨ. Ayɨ' apɨ arɨ'a' mɨwi' re epɨ'rɨ'a'rɨnɨ. Xwɨyɨ'a' xegɨ' bɨ imo'nɨŋɨ'pɨnɨ arɨ'a' owianeyɨnɨrɨ wigɨ' wimo'narɨŋɨ'pɨ tɨ'nɨ xɨxenɨ ure'wapɨyarɨgɨ'a'yɨ'nɨ nɨmearo awi' ea'mea'mɨ'nɨŋɨ' epɨ'rɨ'a'rɨnɨ.
55004004	Xwɨyɨ'a' nepaxɨŋɨ' imo'nɨŋɨ'pɨ rɨ'wɨ'mɨnɨ nɨmamoro pɨyɨŋɨ' ikayɨ'wɨ'yo arɨ'a' nɨwiro xɨ'danɨro na'nɨ epɨ'rɨ'a'rɨnɨ.
55004005	Ayɨ' e epɨ'rɨ'a' eŋagɨ ai' joxɨ dɨŋɨ' naŋɨ'nɨ nɨmorɨ xɨxenɨ irɨ'niɨ' e'ɨrɨxɨnɨ. Pi' pi' si'mea'ɨ'pɨ sa xwa'ma'mɨ' wirɨ a'ma'yo xwɨyɨ'a' yayɨ' neainarɨŋɨ'pɨ wa'ɨ' urɨmemɨnɨrɨ erɨ Kiraisoya' xɨna'i'xɨ'nɨŋɨ' nimo'nɨrɨ omɨŋɨ' wiirɨ'a na'nɨ imo'nɨŋoxɨ a'ma'yo e wii'wɨnɨgɨnɨrɨ imo'nɨŋɨ'pɨ tɨ'nɨ xɨxenɨ erɨ e'ɨrɨxɨnɨ.
55004006	Ayɨ' rɨpɨ na'nɨ rɨrarɨŋɨnɨ. Gorɨxo na'nɨ naŋwɨ' rɨdɨyowa' nerɨ'na' a'pia'wɨ' xwe' owenɨrɨ iniɨgɨ' wainɨ' iwayɨmoarɨgɨ'a'pa'nɨŋɨ' nionɨ gɨ' ragɨ' rɨxa iwayɨmoanɨro yarɨŋoɨ. Nionɨ nɨpɨkipɨ'rɨ'e aŋwɨ ayo eŋagɨ na'nɨ rarɨŋɨnɨ.
55004007	Nionɨ Kiraisomɨ nuxɨ'dɨrɨ'na' a'ma' “Xɨ'o xopɨra'rɨ' ninɨrɨ'enɨŋoɨ?” nɨyaiwinɨrɨ eŋɨ' nea'nɨrɨ eŋɨ' menarɨgɨ'a'pa'nɨŋɨ' ya'rɨ'a'onɨrɨnɨ. A'ma' yamɨyamu'ro'nɨgɨ' ninɨro'na' yoparɨ' e mu'roarɨgɨ'a'pa'nɨŋɨ' ya'rɨ'a'onɨrɨnɨ. Xwɨyɨ'a' nene dɨŋɨ' ɨkwɨ'roarɨŋwa'pɨ wi' mɨmɨwia'ro' xai'wɨ' ɨ'a' nɨxɨra u'a'onɨrɨnɨ.
55004008	Ayɨna'nɨ a'ma' yamɨyamu'ro'nɨgɨ' ninɨro'na' xa'mɨ mu'ro'omɨ yayɨ' wimoarɨgɨ'a'pa nionɨ na'nɨ enɨ rɨxa imo'na'rɨnɨŋɨ'pɨ, ayɨ' rɨpɨrɨnɨ. A'mɨna'o —O a'ma'yo pɨ'a' nɨmerɨ'na' xɨxenɨ wigɨ' yarɨgɨ'a'pɨ tɨ'nɨ wiiarɨŋorɨnɨ. O yayɨ' nɨnimorɨ Kiraiso eŋɨ'pimɨ da'nɨ “We' ro'nɨŋoxɨrɨnɨ.” nɨra'rɨnɨ'a'pɨrɨnɨ. Apɨ nionɨ na'nɨnɨ mimo'nɨnɨ. Ayɨ' a'ma' gɨyɨ' gɨyɨ' Kiraiso negɨ' sɨŋwɨ' anɨŋwae' weapɨ'wɨnɨgɨnɨrɨ wimo'narɨgɨ'a'yɨ' na'nɨ enɨ imo'nɨnɨ.
55004009	Timotioxɨ sɨnɨ me' nionɨ tɨ'ŋɨ' e na'nɨ bɨrɨ'a na'nɨ anɨŋɨ' minɨ' e'ɨrɨxɨnɨ.
55004010	Ayɨ' rɨpɨ na'nɨ rɨrarɨŋɨnɨ. Dimaso amɨpi' a'ma' Gorɨxomɨ mɨxɨ'darɨgɨ'a'yɨ' yarɨgɨ'a'pɨ na'nɨ wimo'nɨ'agɨ nɨniepɨsamoa'rɨmɨ aŋɨ' Tesaronaikayo na'nɨ u'ɨnigɨnɨ. Kɨresenɨso enɨ Garesia pɨropenɨsɨ'yo na'nɨ u'ɨnigɨnɨ. Taitaso enɨ Darɨmesia pɨropenɨsɨ'yo na'nɨ u'ɨnigɨnɨ.
55004011	Ruko xegɨ' xewɨnɨ nionɨ tɨ'nɨ ŋweaŋwiɨ. Ayɨna'nɨ joxɨ Makomɨ nɨwirɨmea'mɨ bɨ'ɨrɨxɨnɨ. O saŋɨ' nɨro'naropaxɨ' imo'nɨŋo eŋagɨ na'nɨ rɨrarɨŋɨnɨ.
55004012	Nionɨ Tikikaso rɨxa aŋɨ' Epesasɨyo na'nɨ urowa'rɨ'a'rɨnɨ.
55004013	Joxɨ nɨbɨrɨ'na' gɨ' iyɨ'a' nɨpa'noyɨ' aŋɨ' yoɨ' Tɨrowasɨyo Kapasoya' aŋiwa'mɨ pɨ'nɨ wia'rɨŋa'u' tɨ'nɨ bɨkwɨ' tɨ'nɨ nɨmea'xa bɨ'ɨrɨxɨnɨ. E nerɨ'na' “Bɨkwɨ' sipɨsipɨ' wara' tɨ'nɨ imɨxɨnɨŋɨ'pɨ, apɨ aŋɨpaxɨ'rɨ'anɨ?” nɨyaiwirɨ apɨ enɨ nɨmea'xa bɨ'ɨrɨxɨnɨ.
55004014	Amɨpi' ainɨxɨ' tɨ'nɨ imɨxarɨŋɨ' Arekɨsadao, o aga sɨpi' nika'rɨŋɨnigɨnɨ. E nika'rɨ'agɨ ai' A'mɨna'o xɨ'o nika'rɨŋɨ'pɨ tɨ'nɨ xɨxenɨ pɨrɨ' umamonɨ'a'rɨnɨ.
55004015	O aga sɨpi' nika'rɨŋɨ' eŋagɨ na'nɨ joxɨ enɨ a'ma' omɨ sɨŋwɨ' nɨwɨnaxɨ'dɨrɨ e'ɨrɨxɨnɨ. O none ure'wapɨyemearɨŋwa'pɨ mɨmɨwiai'kɨ' emɨnɨrɨ na'nɨ mɨ'rɨmɨ'rɨ' niaxɨ'dɨŋɨ' eŋagɨ na'nɨ rarɨŋɨnɨ.
55004016	Iwamɨ'o' xwɨrɨxɨ' nɨmearɨ'na' nionɨ wa'kwi'nɨmɨnɨrɨ xwɨyɨ'a' urarɨ'na' a'ma' wo sopɨŋɨ' mɨno' nɨ'nɨ nɨniepɨsamoa'rɨmɨ u'ɨ'awixɨnɨ. “E ni'ɨ'a'pɨ na'nɨ Gorɨxo xwɨyɨ'a' bɨ mumearɨpa e'wɨnɨgɨnɨ.” nimo'narɨnɨ.
55004017	Ayɨ' nɨniepɨsamoa'rɨmɨ u'agɨ'a aiwɨ A'mɨna'o wi' mɨniepɨsamo' eŋɨ' sɨxɨ' ni'mɨxɨŋɨ' eŋagɨ na'nɨ nionɨ aŋɨ' xwɨrɨxɨ' niarɨgɨ'iwa'mɨ da'nɨ xwɨyɨ'a' nionɨ wa'ɨ' rɨmearɨŋa'pɨ urarɨ'na' e'ma'yɨ' aŋɨ' amɨ gɨmɨ da'ŋɨ'yɨ' arɨ'a' nigɨ'a'rɨnɨ. Ai, maŋɨ' nionɨ umo'nɨŋa'pimɨ da'nɨ A'mɨna'o e'ɨ' nɨmi'mɨnɨŋɨ'rɨnɨ.
55004018	Ayɨna'nɨ nionɨ nɨjɨ'a'rɨnɨ. Nionɨ sɨnɨ xwɨ'a' tɨ'yo ŋweaŋa'na' pi' pi' Poromɨ sɨpi' owika'raneyɨnɨrɨ ni'ɨ'a'pɨ A'mɨna'o ananɨ e'ɨ' nɨnɨmi'mɨnɨ'ɨsa'na' aŋɨ'namɨ xɨ'oya' xwioxɨ'yo oŋweanɨrɨ yea'yɨ' nɨyimɨxemeanɨ'a'rɨnɨ. Ayɨna'nɨ omɨ i'ni'na' sea'yɨ e numɨ'eyoa'a u'wanɨgɨnɨ. Apɨ e e'wanɨgɨnɨ.
55004019	Joxɨ Pɨrisirai'mɨ tɨ'nɨ Akwiraomɨ tɨ'nɨ ayau'mɨ tɨ'nɨ Onesiporasepo'wamɨ tɨ'nɨ a'ma' ayo “Poro yayɨ' seaiwa're'napɨŋoɨ.” urɨ'ɨrɨxɨnɨ.
55004020	Re na'nɨ nɨbɨrɨ'na' Erasɨtaso aŋɨ' Korinɨyo urɨ'nɨŋɨ'rɨnɨ. Tɨropimaso sɨmɨxɨ' yarɨŋagɨ aŋɨ' Mairitasɨyo wa'rɨŋa'rɨnɨ.
55004021	Rɨ'wɨpi' yarɨŋi'na' sɨnɨ mimo'nɨŋa'na' sɨnɨ me' aŋɨ'nɨ bɨ'ɨrɨxɨnɨ. Yubiuraso tɨ'nɨ Pudenɨso tɨ'nɨ Rainaso tɨ'nɨ Kɨrodiao tɨ'nɨ yegɨ' nɨrɨxɨ'mea' re ŋweagɨ'a'yɨ' nɨ'nɨ tɨ'nɨ yayɨ' siowa're'naparɨŋoɨ.
55004022	A'mɨna'o wa' rɨwianɨrɨ dɨŋɨ' rɨkɨkayorɨ e'wɨnɨgɨnɨ. Apɨrɨnɨ.
56001001	Poronɨ —Nionɨ Gorɨxoya' xɨna'i'nɨ'nɨŋɨ' nimo'nɨrɨ omɨŋɨ' wiiarɨŋa' wonɨrɨnɨ. Jisasɨ Kiraisoya' wa'ɨ' wurɨmeiarɨŋa' wonɨrɨnɨ. Ayɨ' Gorɨxo a'ma' nionɨya' oimo'nɨ'poyɨnɨrɨ ɨ'a' yɨyamɨxɨmɨ' yagɨ'yɨ' xɨ'omɨ dɨŋɨ' wɨkwɨ'roro xwɨyɨ'a' nepaxɨŋɨ' imo'nɨŋɨ'pɨ —Apɨ a'ma' Gorɨxomɨ pi'ra'nɨŋɨ' nɨxɨ'dɨro'na' epaxɨ'pɨ na'nɨpɨrɨnɨ. Apɨ na'nɨ xɨxenɨ nɨjɨ'a' imo'nɨro epɨ'rɨ'a na'nɨ wa'ɨ' wurɨmeiarɨŋa' wonɨrɨnɨ.
56001002	Nionɨ dɨŋɨ' re nɨyaiwirɨ wikwɨ'moŋɨnɨ, “A'ma' Gorɨxomɨ dɨŋɨ' wɨkwɨ'roarɨgɨ'a'yɨ' wi' manɨ'nɨ' anɨŋɨ' ŋweapɨ'rɨ'a na'nɨ dɨŋɨ' nɨyɨmɨŋɨ' sɨxɨ' umi'monɨ'a'rɨnɨ.” nɨyaiwirɨ nɨwikwɨ'morɨ'na' wa'ɨ' wurɨmeiarɨŋa' wonɨrɨnɨ. Dɨŋɨ' nɨyɨmɨŋɨ' apɨ, ayɨ' Gorɨxo —O yapɨ' wi' rɨpaxomanɨ. O amɨpi' wi' sɨnɨ mimɨxa'rɨŋɨ'mɨ da'nɨ re ra'rɨŋɨ'pɨrɨnɨ, “Dɨŋɨ' nɨkwɨ'ropɨ'rɨ'a'yɨ' dɨŋɨ' nɨyɨmɨŋɨ' tɨ'gɨ'a'yɨ' imo'nɨpɨ'rɨ'a'rɨnɨ.” ra'rɨŋɨ'pɨrɨnɨ. Xewanɨŋo ra'rɨŋi'na' imo'na'na' a'ma' xwɨyɨ'a' xɨ'oya' wa'ɨ' urɨ'ɨ'rɨxɨnɨrɨ nurowa're'napɨrɨŋɨ'pimɨ da'nɨ xwɨyɨ'a' apɨ sɨŋa'nɨ wɨ'a' o'nɨŋɨ'rɨnɨ. Xwɨyɨ'a' apɨ Gorɨxo —O yea'yɨ' neayimɨxemeaarɨŋorɨnɨ. O nionɨ xwɨyɨ'a' apɨ a'ma'yo wa'ɨ' urɨmemɨ'a na'nɨ “Apɨ Poromɨ ɨ'a'nɨŋɨ' wiepɨ'xɨ'niasi'ɨmɨgɨnɨ.” ra'rɨŋɨ'rɨnɨ.
56001003	Nionɨ dɨŋɨ' re nɨyaiwirɨ wikwɨ'moŋɨnɨ, “A'ma' Gorɨxomɨ dɨŋɨ' wɨkwɨ'roarɨgɨ'a'yɨ' wi' manɨ'nɨ' anɨŋɨ' ŋweapɨ'rɨ'a na'nɨ dɨŋɨ' nɨyɨmɨŋɨ' sɨxɨ' umi'monɨ'a'rɨnɨ.” nɨyaiwirɨ nɨwikwɨ'morɨ'na' wa'ɨ' wurɨmeiarɨŋa' wonɨrɨnɨ. Dɨŋɨ' nɨyɨmɨŋɨ' apɨ, ayɨ' Gorɨxo —O yapɨ' wi' rɨpaxomanɨ. O amɨpi' wi' sɨnɨ mimɨxa'rɨŋɨ'mɨ da'nɨ re ra'rɨŋɨ'pɨrɨnɨ, “Dɨŋɨ' nɨkwɨ'ropɨ'rɨ'a'yɨ' dɨŋɨ' nɨyɨmɨŋɨ' tɨ'gɨ'a'yɨ' imo'nɨpɨ'rɨ'a'rɨnɨ.” ra'rɨŋɨ'pɨrɨnɨ. Xewanɨŋo ra'rɨŋi'na' imo'na'na' a'ma' xwɨyɨ'a' xɨ'oya' wa'ɨ' urɨ'ɨ'rɨxɨnɨrɨ nurowa're'napɨrɨŋɨ'pimɨ da'nɨ xwɨyɨ'a' apɨ sɨŋa'nɨ wɨ'a' o'nɨŋɨ'rɨnɨ. Xwɨyɨ'a' apɨ Gorɨxo —O yea'yɨ' neayimɨxemeaarɨŋorɨnɨ. O nionɨ xwɨyɨ'a' apɨ a'ma'yo wa'ɨ' urɨmemɨ'a na'nɨ “Apɨ Poromɨ ɨ'a'nɨŋɨ' wiepɨ'xɨ'niasi'ɨmɨgɨnɨ.” ra'rɨŋɨ'rɨnɨ.
56001004	Nionɨ Taitasoxɨ —Joxɨ dɨŋɨ' nene ɨkwɨ'roŋwa'pa ɨkwɨ'roŋoxɨ eŋagɨ na'nɨ gɨ' niai'wɨ'nɨŋɨ' imo'nɨŋoxɨrɨnɨ. Joxɨ na'nɨ payɨ' rɨna nearɨ mo'naparɨŋɨnɨ. Negɨ' a'po Gorɨxo tɨ'nɨ Kiraisɨ Jisaso —O nene yea'yɨ' neayimɨxemeanɨ'orɨnɨ. O tɨ'nɨ awau' wa' rɨwianɨri joxɨ nɨwayɨro'nɨrɨ ŋwearɨ na'nɨ simɨxɨri oe'piyɨ.
56001005	Ayɨ' joxɨ rɨpɨ e'wɨnɨgɨnɨrɨ pɨrɨŋwɨ' yoɨ' Kɨritɨyɨ rɨnɨŋɨ'pimɨ rɨwa'rɨŋa'rɨnɨ. Nionɨ sɨnɨ pi'ra'nɨŋɨ' we' mɨroa'rɨ'a'pɨ joxɨ we' roa'rɨrɨ nionɨ rɨra'rɨŋa'pa aŋɨ' gɨpɨ gɨpɨ Jisasoya' sɨyikɨ' imo'nɨgɨ'a'yɨ' ŋweagɨ'a'pimɨ a'ma' wi' wipeŋweapɨ'rɨ'a na'nɨ urɨ'pearɨ e'wɨnɨgɨnɨrɨ e rɨwa'rɨŋa'rɨnɨ.
56001006	A'ma' wo na'nɨ “Omɨ orɨ'pea'mɨnɨ.” nɨyaiwirɨ'na' “Apɨ apɨ e imo'nɨŋorɨ'anɨ?” nɨyaiwirɨ sɨŋwɨ' wɨnaxɨ'dɨ'ɨrɨxɨnɨ. A'ma' wi' xwɨyɨ'a' mumea'rɨpaxo eŋagɨ sɨŋwɨ' wɨnɨrɨ apɨxɨ' na' wi'nɨ meaŋo eŋagɨ wɨnɨrɨ xegɨ' niai'wɨ' Jisasomɨ dɨŋɨ' wɨkwɨ'roro a'ma' wi' xwɨyɨ'a' re umearɨpaxɨ' mimo'nɨpa ero, “Ayɨ' rɨkɨkɨrɨ'o' nero ari'kwɨ'kwɨ' yarɨgɨ'a'yɨ'rɨnɨ.” umearɨpaxɨ' mimo'nɨpa ero eŋagɨ'a sɨŋwɨ' wɨnɨrɨ nerɨ'na'yɨ', ananɨ rɨ'pea'ɨrɨxɨnɨ.
56001007	Taitasoxɨnɨ, ayɨ' rɨpɨ na'nɨ rɨrarɨŋɨnɨ. A'ma' Jisasoya' sɨyikɨ' imo'nɨgɨ'a'yo wipeŋweagɨ'a'wa Gorɨxoya' bosɨwowa'nɨŋɨ' nimo'nɨro umeiarɨgɨ'a'wa eŋagɨ na'nɨ a'ma' wi' awamɨ xwɨyɨ'a' mumearɨpaxɨ' imo'nɨ'ɨ'rɨxɨnɨ. Ayɨ' wigɨ' dɨŋɨ' tɨ'nɨnɨ mɨxɨ'dɨnɨpa ero aŋɨ'nɨ wikɨ' rɨ'a' a'pia'wɨ'nɨŋɨ' mɨwo'nɨpa ero iniɨgɨ' papɨkɨ' yarɨgɨ'a'pɨ na'nɨ sɨ'mɨ' mɨxeadɨ'pe'nɨpa ero mɨxɨ' mi'pepa ero “Amɨpi' apɨ nionɨ meapaxɨ'rɨnɨ.” nɨyaiwiro ɨ'wɨ' ura'panɨro na'nɨ mepa ero e'ɨ'rɨxɨnɨ.
56001008	Apɨ apɨ e mepa nero'na' a'ma' aŋɨ' mɨda'ŋɨ'yo aiwa' mi'raŋɨ' ero a'ma'yo naŋɨ' imo'nɨŋɨ'pɨ owiianeyɨnɨro i'kɨ'nɨŋɨ' sɨpi' wiro dɨŋɨ' ɨ'a' xɨrɨgɨ'a'yɨ' nimo'nɨrɨ ero xɨxenɨ imo'nɨŋɨ'pɨnɨ ero sɨyikwɨ' mi'nɨgɨ'a'yɨ' imo'nɨro nɨpɨ'rea'nɨrɨ ero e'ɨ'rɨxɨnɨ.
56001009	A'ma' xwɨyɨ'a' eŋwɨpe'nɨŋɨ' imo'nɨŋɨ'pimɨ pɨ'rɨ' raki'mɨ' yarɨgɨ'a'yo apimɨ da'nɨ eŋɨ' rɨre'mɨxɨ' wirɨ wigɨ' dɨŋɨ'yo da'nɨ rarɨgɨ'a'pimɨ xopɨra'rɨ' wirɨ epaxɨ' imo'nɨpɨ'rɨ'a na'nɨ xwɨyɨ'a' dɨŋɨ' ŋwɨra'rɨpaxɨ' none a'ma'yo ure'wapɨyarɨŋwa'pɨ tɨ'nɨ xɨxenɨ imo'nɨŋɨ'pɨ enɨ xai'wɨ' ɨ'a' xɨrɨ'ɨ'rɨxɨnɨ.
56001010	Ayɨ' rɨpɨ na'nɨ “A'ma' apɨ apɨ imo'nɨgɨ'a'yonɨ urɨ'pea'ɨrɨxɨnɨ.” rɨrarɨŋɨnɨ. A'ma' “Jisasoya' sɨyikɨ' imo'nɨgɨ'a'yo ure'wapɨyarɨŋa' wonɨ imo'nɨ'ɨmɨgɨnɨ.” yaiwinarɨgɨ'a'yɨ' obaxɨ' ayɨ' waumɨ'niɨ' ero surɨ'ma' xwɨyɨ'a' rɨŋwanɨrɨ a'ma'yo yapɨ' wi'wapɨyanɨro urɨro yarɨgɨ'a'yɨ'rɨnɨ. A'ma' e yarɨgɨ'a'yɨ' obaxɨ' re rarɨgɨ'a'yɨ'rɨnɨ, “ ‘Gorɨxomɨ pi'ra'nɨŋɨ' ouxɨ'dɨmɨnɨ.’ nɨwimo'nɨrɨ'na' Jisasomɨ dɨŋɨ' nɨwɨkwɨ'rorɨ ai' iyɨ' sɨ'mɨ' sɨ'o' nɨwa'kwi'nɨrɨ'na' ayɨ' aŋɨpaxɨ' epaxɨ'rɨnɨ.” rarɨgɨ'a'yɨ'rɨnɨ.
56001011	Ayɨ' waya' amɨpi' ɨ'wɨ' oura'paneyɨnɨro mure'wapɨyipaxɨ' imo'nɨŋɨ'pɨ ure'wapɨyarɨgɨ'a'pimɨ da'nɨ a'ma' wi'yɨ'ya' sɨ'wi' niai'wɨ' ai' tɨ'nɨ rɨxa ayagwɨ' ayo'na'rɨgɨ'a' eŋagɨ na'nɨ wigɨ' ure'wapɨyarɨgɨ'a'pɨ xe ure'wapɨyi'poyɨnɨrɨ sɨŋwɨ' mɨwɨnɨpaxɨ' imo'nɨŋwɨnɨ. Sa pɨ'roa'rɨpaxɨ' imo'nɨŋwɨnɨ.
56001012	Eŋi'na' wiwanɨŋɨ'yɨ'ya' Kɨritɨyɨ' wo —O wigɨ'yɨ' dɨŋɨ' e'mɨ' sai'mɨ' moŋɨ'yɨ' worɨnɨ. O re nɨrɨrɨ eaŋɨ'rɨnɨ, “Kɨritɨyɨ' anɨŋɨ' yapɨ' rɨmearɨgɨ'a'yɨ'rɨnɨ. Sɨ'wi' sayɨ'nɨŋɨ' imo'nɨgɨ'a'yɨ'rɨnɨ. Aiwa' i'mɨ' tɨ'nɨ nɨro rɨ'wɨ' sɨwɨ'a' yiro yarɨgɨ'a'yɨ'rɨnɨ.”
56001013	E nɨrɨrɨ eaŋɨ'pɨ nepa rɨnɨnɨ. Ayɨna'nɨ mimo'nɨ' ure'wapɨyarɨgɨ'a'yo mɨxɨ' rɨ'a' tɨ'ŋɨ' arɨ'a' o'ɨ'yo da'nɨ urɨ'ɨrɨxɨnɨ. Ayɨ' Jisasomɨ dɨŋɨ' nɨwɨkwɨ'rorɨ'na' samɨŋɨ' wegɨ'a'pɨ eŋɨ' sɨxɨ' ea'mɨxɨnɨro
56001014	Judayɨ'ya' pɨyɨŋɨ' ikayɨ'wɨ'pɨ na'nɨ arɨ'a' o'kiarɨ' mɨmo'nɨpa ero a'ma' xwɨyɨ'a' nepaxɨŋɨ' imo'nɨŋɨ'pɨ rɨ'wɨ'mɨnɨ mamogɨ'a'yɨ' sekaxɨ' rarɨgɨ'a'pɨ arɨ'a' mɨwipa ero epɨ'rɨ na'nɨ mɨxɨ' rɨ'a' tɨ'ŋɨ' urɨ'ɨrɨxɨnɨ.
56001015	A'ma' i'kwɨra'ɨ'nɨŋɨ' imo'nɨgɨ'a'yɨ' amɨpi' apia nɨ'nɨ na'nɨ “We' sɨ'a' neayɨki'nɨpaxɨ'manɨ.” yaiwiarɨgɨ'a'rɨnɨ. E yaiwiarɨŋagɨ'a ai' a'ma' i'kwɨra'ɨ'nɨŋɨ' nimo'nɨro Jisasomɨ dɨŋɨ' mɨwɨkwɨ'ropa yarɨgɨ'a'yɨ' amɨpi' apia nɨ'nɨ na'nɨ “We' sɨ'a' neayɨki'nɨpaxɨ'rɨnɨ.” yaiwiarɨgɨ'a'rɨnɨ. Wigɨ' dɨŋɨ' sɨpɨ'wɨ' imo'nɨrɨ erɨ dɨŋɨ' nɨyaikirorɨ'na' “Apɨ piaxɨ' ea'nɨpaxɨ'ranɨ? Mea'nɨpaxɨ'ranɨ?” moarɨgɨ'a'pɨ sɨ'a' uyɨki'nɨrɨ erɨ eŋagɨ na'nɨ e yaiwiarɨgɨ'a'rɨnɨ.
56001016	Ayɨ' maŋɨ'pa'mɨ da'nɨnɨ waropa'rɨ' ninɨro'na' re rarɨgɨ'a'rɨnɨ, “Nene Gorɨxo na'nɨ dɨŋɨ' moŋwae'nerɨnɨ.” nɨrɨro aiwɨ wigɨ' yarɨgɨ'a'pimɨ da'nɨ waropa'rɨ' re'nɨŋɨ' inarɨgɨ'a'rɨnɨ, “O na'nɨ wi' dɨŋɨ' moŋwae'nemanɨ.” rarɨgɨ'a'rɨnɨ. Wigɨ' yarɨgɨ'a'pɨ na'nɨ Gorɨxo xwɨrɨ'a' winɨrɨ omɨ ari'kwɨ'kwɨ' wiro naŋɨ' imo'nɨŋɨ'yɨ' bɨ epaxɨ' mimo'nɨpa ero eŋagɨ na'nɨ rarɨŋɨnɨ.
56002001	Ayɨ' e yarɨŋagɨ'a ai' jɨwanɨŋoxɨ nure'wapɨyirɨ'na' xwɨyɨ'a' eŋwɨpe'nɨŋɨ' imo'nɨŋɨ'pɨ tɨ'nɨ xɨxenɨ urɨ'ɨrɨxɨnɨ.
56002002	E nerɨ'na' a'ma' rɨ'a' rɨgɨ'a'wamɨ re urɨ'ɨrɨxɨnɨ, “Nɨpɨkwɨnɨ mimo'nɨŋɨ' imo'nɨŋɨ'pɨ dɨŋɨ' mɨkɨkayopa ero a'mɨna'owa yapɨnɨ pa'ki'nɨ' imo'nɨro dɨŋɨ' naŋɨ' ɨ'a' xɨrɨro e'poyɨ. Jisasomɨ dɨŋɨ' nɨwɨkwɨ'roro'na' samɨŋɨ' mɨwepa ero a'ma'yo dɨŋɨ' sɨpi' wiro wi' sɨpi' seaika'ra'na' xwa'ma'mɨ' wiro nero'na' samɨŋɨ' mɨwe' e'poyɨ.” urɨ'ɨrɨxɨnɨ.
56002003	Apiaŋi'wamɨ enɨ re urɨ'ɨrɨxɨnɨ, “Pi' pi' nero'na' sɨyikwɨ' mi'nɨgɨ'i'wayɨ'ne' nimo'nɨma'na' ero sɨpi' owi'meanɨrɨ xwɨyɨ'a' mɨmayɨ'o' mɨropa ero iniɨgɨ' papɨkɨ' yarɨgɨ'a'pɨ na'nɨ mɨŋɨ' minɨpa ero apɨya' imo'nɨgɨ'i'wamɨ naŋɨ' imo'nɨŋɨ'pɨ na'nɨ wi'wapɨyiro e'poyɨ.” urɨ'ɨrɨxɨnɨ.
56002004	“Apɨya' imo'nɨgɨ'i'wa wigɨ' oxowamɨ tɨ'nɨ niai'wɨ'yo tɨ'nɨ dɨŋɨ' sɨxɨ' nuyirɨ'na' wiipaxɨ'pɨ na'nɨ wi'wapɨyiro
56002005	dɨŋɨ' naŋɨ' ɨ'a' xɨrɨpɨ'rɨ na'nɨ wi'wapɨyiro i'kwɨra'ɨ'na'nɨŋɨ' imo'nɨgɨ'a'yɨ' imo'nɨpɨ'rɨ na'nɨ wi'wapɨyiro omɨsea'yi'wa oimo'nɨ'poyɨnɨrɨ wi'wapɨyiro wa' nɨwunɨrɨ arɨra' wipɨ'rɨ na'nɨ wi'wapɨyiro wigɨ' oxowamɨ pi'ra'nɨŋɨ' yea'yɨ' wurɨ'nɨpɨ'rɨ na'nɨ wi'wapɨyiro e'ɨ'rɨxɨnɨ. A'ma' wi' apɨya' imo'nɨgɨ'i'wa e mepa yarɨŋagɨ'a nɨwɨnɨrɨ'na' xwɨyɨ'a' Gorɨxoya'pɨ na'nɨ ‘Sɨpi'rɨnɨ.’ rɨpɨ'rɨxɨnɨrɨ apɨ apɨ epɨ'rɨ na'nɨ wi'wapɨyi'poyɨ.” urɨ'ɨrɨxɨnɨ.
56002006	I'wɨ' sɨkɨŋowa enɨ pi' pi' nerɨ'na' dɨŋɨ' naŋɨ' ɨ'a' nɨxɨrɨro epɨ'rɨ na'nɨ eŋɨ' rɨre'mɨxɨ' wi'ɨrɨxɨnɨ.
56002007	Joxɨ pi' pi' nerɨ'na' dɨxɨ' naŋɨ' yarɨŋɨ'pɨ tɨ'nɨ i'wɨ' sɨkɨŋɨ' imo'nɨgɨ'a'wamɨ sɨŋwepɨgɨ' wi'ɨrɨxɨnɨ. Nure'wapɨyirɨ'na' naŋɨ' imo'nɨŋɨ' bɨ tɨ'nɨ sɨpi' imo'nɨŋɨ' bɨ tɨ'nɨ gwɨ' nɨmorɨ mure'wapɨyipa erɨ a'mɨna'owa yapɨ pa'ki'nɨ' nimo'nɨrɨ erɨ
56002008	xwɨyɨ'a' eŋwɨpe'nɨŋɨ'pɨ —Apɨ a'ma' wi' “Sɨpi'rɨnɨ.” rɨpaxɨ' mimo'nɨŋɨ'pɨrɨnɨ. Apɨ ure'wapɨyirɨ e'ɨrɨxɨnɨ. Joxɨ tɨ'nɨ xewixewi' ro'nɨgɨ'a'yɨ' aya' winɨrɨ nene na'nɨ xwɨyɨ'a' sɨpi' bɨ mɨrɨpaxɨ' imo'nɨro epɨ'rɨ'a na'nɨ apɨ “E e'ɨrɨxɨnɨ.” rɨrarɨŋɨnɨ.
56002009	Xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yo eŋɨ' rɨre'mɨxɨ' re wi'ɨrɨxɨnɨ, “Segɨ' bosowamɨ sɨmaŋwɨ'yo'nɨŋɨ' wurɨ'nɨro yayɨ' winɨpaxɨ'pɨ wiiro xɨxewia'mɨ' wi' murɨpa ero
56002010	wigɨ' amɨpi' wi' e'ɨ' mɨmi'nɨpa ero dɨŋɨ' seaŋwɨra'rɨpaxɨ' imo'nɨŋɨ'pɨ wi'wapɨyiro e'poyɨ.” urɨ'ɨrɨxɨnɨ. Xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' pi' pi' nero'na' apɨ apɨ e nɨxɨ'dɨrɨŋɨ'pimɨ da'nɨ xwɨyɨ'a' Gorɨxoya' —O yea'yɨ' neayimɨxemeaarɨŋorɨnɨ. Xwɨyɨ'a' oya'pimɨ okiyɨ'a'nɨŋɨ' yaroarɨ'na' a'ma' “Xwɨyɨ'a' apɨ sɨpi'manɨ.” yaiwipɨ'rɨ'a na'nɨ apɨ “E urɨ'ɨrɨxɨnɨ.” rɨrarɨŋɨnɨ.
56002011	Ayɨ' rɨpɨ na'nɨ “Jisasomɨ dɨŋɨ' wɨkwɨ'rogɨ'a'yɨ' apɨ apɨ e'ɨ'rɨxɨnɨ.” rɨrarɨŋɨnɨ. Gorɨxo wa' nɨneawianɨrɨ “Wii'ɨmɨgɨnɨ.” yaiwia'ragɨ'pɨ Jisaso nɨweapɨrɨŋɨ'pimɨ da'nɨ a'ma' nɨyonɨ rɨxa sɨŋa'nɨ piaumɨmɨ' winɨŋɨ'rɨnɨ. O a'ma' nɨyonɨ yea'yɨ' uyimɨxemea'mɨ'a'nɨrɨ na'nɨ eŋɨ'pɨ sɨŋa'nɨ piaumɨmɨ' inɨŋɨ'rɨnɨ.
56002012	Ayɨ' nene sɨnɨ xwɨ'a' tɨ'yo nɨŋwearane yayɨ' neainɨnɨ'a'pɨ na'nɨ dɨŋɨ' wikwɨ'moarɨŋwa'pɨ na'nɨ wenɨŋɨ' nerɨ nɨŋwearane'na' Gorɨxo re yaiwianɨ na'nɨ xegɨ' wa' neawianɨŋɨ'pɨ wɨ'a' neao'ki'mɨxɨŋɨ'rɨnɨ, “Gorɨxo nene a'ma' omɨ rɨ'wɨ' rɨwa'mɨnɨ nɨmamorɨ'na' yarɨgɨ'a'pɨ pɨ'nɨ wia'rɨrane a'ma' omɨ mɨxɨ'darɨgɨ'a'yɨ' mɨŋɨ' winarɨŋɨ'pɨ pɨ'nɨ wia'rɨrane nerane dɨŋɨ' tɨ'nɨ erane we' ro'nɨŋɨ' erane Gorɨxomɨ pi'ra'nɨŋɨ' nɨxɨ'dɨrɨ'na' epaxɨ'pɨ erane yanɨ'wa' na'nɨ rɨneai'wapɨyarɨnɨ?” yaiwianɨ na'nɨ xegɨ' wa' neawianɨŋɨ'pɨ wɨ'a' neao'ki'mɨxɨŋɨ'rɨnɨ. Yayɨ' neainɨnɨ'ɨ'pɨ na'nɨ dɨŋɨ' wikwɨ'moarɨŋwa'pɨ, ayɨ' Jisasɨ Kiraiso —O negɨ' Ŋwɨ'a' sea'yɨ e imo'nɨŋorɨnɨ. Nene yea'yɨ' neayimɨxemeaarɨŋorɨnɨ. Yayɨ' neainɨnɨ'ɨ'pɨ na'nɨ dɨŋɨ' wikwɨ'moarɨŋwa'pɨ, ayɨ' o wɨ'a' sogwɨ'nɨŋɨ' pɨrɨpɨrɨ' yarɨŋɨ'pɨ tɨ'nɨ sɨŋa'nɨ nimo'nɨmɨ weapɨnɨ'a'pɨrɨnɨ.
56002013	Ayɨ' nene sɨnɨ xwɨ'a' tɨ'yo nɨŋwearane yayɨ' neainɨnɨ'a'pɨ na'nɨ dɨŋɨ' wikwɨ'moarɨŋwa'pɨ na'nɨ wenɨŋɨ' nerɨ nɨŋwearane'na' Gorɨxo re yaiwianɨ na'nɨ xegɨ' wa' neawianɨŋɨ'pɨ wɨ'a' neao'ki'mɨxɨŋɨ'rɨnɨ, “Gorɨxo nene a'ma' omɨ rɨ'wɨ' rɨwa'mɨnɨ nɨmamorɨ'na' yarɨgɨ'a'pɨ pɨ'nɨ wia'rɨrane a'ma' omɨ mɨxɨ'darɨgɨ'a'yɨ' mɨŋɨ' winarɨŋɨ'pɨ pɨ'nɨ wia'rɨrane nerane dɨŋɨ' tɨ'nɨ erane we' ro'nɨŋɨ' erane Gorɨxomɨ pi'ra'nɨŋɨ' nɨxɨ'dɨrɨ'na' epaxɨ'pɨ erane yanɨ'wa' na'nɨ rɨneai'wapɨyarɨnɨ?” yaiwianɨ na'nɨ xegɨ' wa' neawianɨŋɨ'pɨ wɨ'a' neao'ki'mɨxɨŋɨ'rɨnɨ. Yayɨ' neainɨnɨ'ɨ'pɨ na'nɨ dɨŋɨ' wikwɨ'moarɨŋwa'pɨ, ayɨ' Jisasɨ Kiraiso —O negɨ' Ŋwɨ'a' sea'yɨ e imo'nɨŋorɨnɨ. Nene yea'yɨ' neayimɨxemeaarɨŋorɨnɨ. Yayɨ' neainɨnɨ'ɨ'pɨ na'nɨ dɨŋɨ' wikwɨ'moarɨŋwa'pɨ, ayɨ' o wɨ'a' sogwɨ'nɨŋɨ' pɨrɨpɨrɨ' yarɨŋɨ'pɨ tɨ'nɨ sɨŋa'nɨ nimo'nɨmɨ weapɨnɨ'a'pɨrɨnɨ.
56002014	O negɨ' rɨkɨkɨrɨ'o' yarɨŋwa'pɨ nɨpimɨnɨ da'nɨ gwɨ'nɨŋɨ' neai'kweawa'rɨrɨ a'ma' nionɨya'yɨ'nɨ nimo'nɨro imɨrɨŋɨ' me' naŋɨ'nɨ oe'poyɨnɨrɨ igɨ'a'nɨŋɨ' neaea'morɨ e'ɨmɨgɨnɨrɨ xewanɨŋo xe onɨpɨki'poyɨnɨrɨ sɨŋwɨ' wɨnɨŋɨnigɨnɨ.
56002015	I'ni'na' nionɨ rɨrarɨŋa' rɨpɨ dɨxɨ' tɨ'ŋɨ' e ŋweagɨ'a'yo urɨrɨ oxɨ'dɨ'poyɨnɨrɨ eŋɨ' rɨre'mɨxɨ' wirɨ a'ma' xwɨyɨ'a' rɨpɨ tɨ'nɨ xɨxenɨ mɨyarɨgɨ'a'yo mɨxɨ' urɨrɨ e'ɨrɨxɨnɨ. E nerɨ'na' a'ma' wo nionɨ xe paimɨmɨ' oninɨrɨ sɨŋwɨ' mɨwɨnɨpa nerɨ ne'nɨ' tɨ'ŋoxɨ nimo'nɨrɨŋɨ'pimɨ da'nɨ e'ɨrɨxɨnɨ.
56003001	Joxɨ a'ma' Jisasomɨ dɨŋɨ' wɨkwɨ'roarɨgɨ'a' joxɨ tɨ'ŋɨ' e ŋweagɨ'a'yo re nurɨrɨ dirɨrɨ' wiayi'ɨrɨxɨnɨ, “Gapɨmanɨ'yoranɨ, ne'nɨ' tɨ'gɨ'a'yoranɨ, sɨmaŋwɨ'yo'nɨŋɨ' yea'yɨ' wurɨ'nɨro arɨ'a' yɨ'mɨgɨ' wiro e'poyɨ. Pi' pi' imɨrɨŋɨ' mimo'nɨŋɨ'pɨ epɨ'rɨ na'nɨ ipɨmo'nɨ'poyɨ.
56003002	A'ma' wi'yo xwɨyɨ'a'pai mɨŋwɨra'rɨpa ero wikɨ' tɨ'nɨ xwɨyɨ'a' rarɨgɨ'a'yɨ'ne' mimo'nɨpa ero e'poyɨ. Awayinɨ samɨŋɨ' imo'nɨro a'ma' nɨyonɨ we' i'kwiaŋwɨ'yo umero e'poyɨ.” nurɨrɨ dirɨrɨ' wiayi'ɨrɨxɨnɨ.
56003003	Ayɨ' rɨpɨ na'nɨ rɨrarɨŋɨnɨ. Nene enɨ eŋi'na' dɨŋɨ' naŋɨ' bɨ mɨmo' majɨ'a' ika'rɨnagwae'nerɨnɨ. Maŋɨ' wiai'kiagwae'nerɨnɨ. Yapɨ' e'wapɨ'nagwae'nerɨnɨ. Ɨ'eapa' neainarɨŋɨ' xɨxegɨ'nɨ imo'nɨŋɨ'pɨnɨ erane mɨŋɨ' neainarɨŋɨ' xɨxegɨ'nɨ imo'nɨŋɨ'pɨnɨ erane yanɨ na'nɨ gwɨ'nɨŋɨ' neayagenerɨnɨ. E ne'ra nurane'na' a'ma'yo sɨpi' wika'ranɨ na'nɨ imo'nɨrane sɨpi' dɨŋɨ' wiaiwirane sɨ'mɨ' tɨ'nɨ oneai'poyɨnɨrɨ wi'wapɨyirane newanɨŋene enɨ sɨ'mɨ' tɨ'nɨ inɨrane yagwae'nerɨnɨ.
56003004	Nene e imo'nagwae'ne aiwɨ Gorɨxo —O nene yea'yɨ' neayimɨxemeaarɨŋorɨnɨ. O a'ma' nɨ'nɨ na'nɨ wa' wunɨrɨ wa' wianɨrɨ yarɨŋo eŋagɨ na'nɨ wɨ'a' nɨneao'ki'mɨxɨrɨ'na'
56003005	nene yea'yɨ' neayimɨxemeaŋɨ'rɨnɨ. Imɨrɨŋɨ' mimo'nɨŋɨ' newanɨŋene we' nɨro'nɨrane yarɨŋwa'pɨ na'nɨ dɨŋɨ' nɨmorɨ na'nɨ yea'yɨ' neayimɨxemeaŋɨ'manɨ. Xewanɨŋo wa' nɨneawianɨrɨ na'nɨ yea'yɨ' neayimɨxemeaŋɨ'rɨnɨ. Ayɨ' ɨ'wɨ' nene yarɨŋwa'pɨ yokwarɨmɨ' nɨneaiirɨ'na' xɨ'oya' kwi'yɨ'pimɨ da'nɨ —Apɨ igɨ'a'nɨŋɨ' neaea'moarɨŋɨ'pimɨ da'nɨ a'ma' a'mɨ sɨŋɨ' imo'nɨŋwae'ne neaewearɨ dɨŋɨ' nɨyɨmɨŋɨ' tɨ'ŋwae'ne neaimɨxɨrɨ eŋɨ'pɨrɨnɨ. Apimɨ da'nɨ yea'yɨ' neayimɨxemeaŋɨ'rɨnɨ.
56003006	Apɨ nɨneaiapɨrɨ'na' sɨpɨ'i' mɨneai' Jisasɨ Kiraiso, negɨ' yea'yɨ' neayimɨxemeaŋo neaiiŋɨ'pimɨ da'nɨ aya' wi' neawɨ're'napɨyiŋɨ'rɨnɨ.
56003007	Ayɨ' o wa' nɨneawianɨrɨŋɨ'pimɨ da'nɨ “We' ro'nɨgɨ'a'yɨ'rɨnɨ.” ra'rɨŋene imo'nɨrane dɨŋɨ' nɨyɨmɨŋɨ' imo'nɨŋɨ' nene e oimo'naneyɨnɨrɨ dɨŋɨ' ikwɨ'moarɨŋwa'pɨ tɨ'ŋwae'ne imo'nɨrane yanɨ'wa' na'nɨ kwi'yɨ'pɨ neawɨ're'napɨyiŋɨ'rɨnɨ.
56003008	Xwɨyɨ'a' apɨ, ayɨ' nepa a'ma' dɨŋɨ' ŋwɨra'rɨpaxɨ' imo'nɨŋɨ'pɨrɨnɨ. Ayɨna'nɨ apɨ na'nɨ nurɨrɨ'na' samɨŋɨ' nimo'nɨma'na' murɨ' eŋɨ' nea'nɨma'na' urɨ'ɨrɨxɨnɨ. A'ma' Gorɨxomɨ dɨŋɨ' wɨkwɨ'roarɨgɨ'a'yɨ' pi'ra'nɨŋɨ' nero imɨrɨŋɨ' mimo'nɨŋɨ'pɨ —Apɨ naŋɨ' imo'nɨŋagɨ na'nɨ a'ma'yo sa naŋɨ'nɨ wiipaxɨ'pɨrɨnɨ. Apɨ arɨge nerɨ yanɨ'wa'rɨ'anɨrɨ sɨ'mɨ' xeadɨ'pe'nɨpɨ'rɨ'a na'nɨ e urɨ'ɨrɨxɨnɨ.
56003009	E nerɨ ai' a'ma' majɨmajɨ'a' nika'rɨnɨro xwɨyɨ'a' mɨxɨmɨxeawia'mɨ' inarɨgɨ'a'pɨ rarɨŋagɨ'a nɨwɨnɨrɨ'na'ranɨ, arɨ'owa eŋi'na' da'nɨ wigɨ' niai'wɨ' nemea'ga nuro yoɨ' wɨ'rɨgɨ'a'pɨ na'nɨ rarɨŋagɨ'a nɨwɨnɨrɨ'na'ranɨ, ŋwɨ' ikaxɨ' ea'nɨŋɨ'pɨ na'nɨ xwɨyɨ'a' xɨmɨxɨmɨ' ninɨro rarɨŋagɨ'a nɨwɨnɨrɨ'na'ranɨ, ayɨ' tɨ'nɨ wi' nɨkumɨxɨnɨrɨ mɨrɨpanɨ. Xwɨyɨ'a' ayɨ' rarɨgɨ'a'pɨ naŋɨ' imo'nɨŋɨ'pimɨ xɨ'danɨ na'nɨ neaiipaxɨ' mimo'nɨŋagɨ na'nɨ rarɨŋɨnɨ. Sa miponɨŋɨ' xwɨyɨ'a' eŋagɨ na'nɨ rarɨŋɨnɨ.
56003010	A'ma' gɨyɨ' gɨyɨ' Jisasoya' sɨyikɨ' imo'nɨgɨ'a'yo xewixewi' oimo'nɨ'poyɨnɨrɨ wi'wapɨyarɨŋagɨ'a nɨwɨnɨrɨ'na' erɨrɨ' biau' wi'agɨ aiwɨ arɨ'ki' yarɨŋagɨ'a nɨwɨnɨrɨ'na' rɨ'wɨ' umo'ɨrɨxɨnɨ.
56003011	Joxɨ nɨjɨ'a'rɨnɨ. A'ma' e yarɨgɨ'a'yɨ' wigɨ' dɨŋɨ' sɨ'a' nɨyimɨxɨnɨro ɨ'wɨ' ne'ra warɨgɨ'a'pimɨ da'nɨ xwɨyɨ'a' mea'rɨnarɨgɨ'a' eŋagɨ na'nɨ rarɨŋɨnɨ.
56003012	Nionɨ rɨxa dɨŋɨ' neyi'ro'nɨrɨ “Rɨ'wɨpi' yarɨŋi'na' aŋɨ' rɨxa Nikoporisɨyɨ rɨŋɨ'pimɨ ŋwea'ɨmɨgɨnɨ.” yaiwia'rɨŋa' eŋagɨ na'nɨ nionɨ Atemasomɨranɨ, Tikikasomɨranɨ, joxɨ tɨ'ŋɨ' e na'nɨ nurowa'rɨrɨ'na'yɨ', joxɨ eŋɨ' nea'nɨrɨ nɨbɨrɨ aŋɨ' apimɨ ni'mea'ɨrɨxɨnɨ.
56003013	Sinaso —O xwɨrɨxɨ' wieŋwɨpeiarɨŋɨ' worɨnɨ. O tɨ'nɨ Aporoso tɨ'nɨ egɨ' aŋɨ' nuri'na' amɨpi' wi' na'nɨ dɨ'wɨ' mikeamo'nɨpa eri o'ɨ' e dɨŋɨ' sɨxɨ' ni'ga uri epɨsɨ'i na'nɨ “Bɨ wiowa'rɨ'ɨmɨgɨnɨ.” nɨyaiwirɨ anɨŋɨ' minɨ' e'ɨrɨxɨnɨ.
56003014	Negɨ' imo'nɨgɨ'a'yɨ' i'kɨ'a' na' mɨwearɨŋɨ'nɨŋɨ' mimo'nɨpa ero Gorɨxomɨ pi'ra'nɨŋɨ' nɨxɨ'dɨro'na' imɨrɨŋɨ' mimo'nɨŋɨ'pɨ epɨ'rɨ'a na'nɨ ayɨ' enɨ a'ma' dɨ'wɨ' ikeamo'nɨgɨ'a'yo arɨra' wipaxɨ'pɨ e'wapɨ'nɨ'ɨ'rɨxɨnɨ.
56003015	Nionɨ tɨ'nɨ re ŋweagɨ'a'yɨ' nɨ'nɨ yayɨ' siowa're'naparɨŋwɨnɨ. A'ma' nene Gorɨxomɨ dɨŋɨ' wɨkwɨ'roarɨŋagwɨ na'nɨ dɨŋɨ' sɨxɨ' neayarɨgɨ'a'yo “Poro yayɨ' neawa're'naparɨnɨ.” urɨ'ɨrɨxɨnɨ. “Seyɨ'ne' nɨyɨ'ne'nɨ Gorɨxo wa' seawianɨ'wɨnɨgɨnɨ.” nimo'narɨnɨ.
57001001	Poronɨ —Nionɨ Kiraisɨ Jisasomɨ nɨxɨ'dɨrɨ yarɨŋa'pɨ na'nɨ gwɨ' aŋɨ'yo nɨŋwɨra'rɨgɨ'onɨrɨnɨ. Nionɨ tɨ'nɨ negɨ' nɨrɨxɨ'mea' Timotio tɨ'nɨ payɨ' rɨna nearɨ mo'naparɨŋwiɨ. Pairimonoxɨ, yegɨ' dɨŋɨ' sɨxɨ' rɨyigwɨ'i'oxɨ —Joxɨ yawawi tɨ'nɨ nawi'nɨ Jisasomɨ nɨxɨ'dɨrɨ yarɨŋwa' na'nɨ gwɨ' mo'nɨŋwa' woxɨrɨnɨ.
57001002	Joxɨ tɨ'nɨ negɨ' nɨrɨxɨ'mea'i' Apiai' tɨ'nɨ Akipaso tɨ'nɨ —O none tɨ'nɨ negɨ' nawi'nɨ roarɨŋwa' worɨnɨ. O tɨ'nɨ Jisasoya' sɨyikɨ' imo'nɨgɨ'a' joxɨya' aŋɨ' iwa'mɨ awi' ea'narɨgɨ'a'yɨ' tɨ'nɨ ayɨ' nɨ'nɨ enɨ ai' tɨ'nɨ na'nɨ payɨ' rɨna nearɨ mo'naparɨŋwiɨ.
57001003	“Negɨ' a'po Gorɨxo tɨ'nɨ A'mɨna' Jisasɨ Kiraiso tɨ'nɨ awau' wa' seawianɨri seyɨ'ne' pi'ra'nɨŋɨ' nɨwayɨro'nɨro ŋweapɨ'rɨ na'nɨ seaiiri e'ɨ'isixɨnɨ.” nimo'narɨnɨ.
57001004	Nionɨ negɨ' Gorɨxomɨ xwɨyɨ'a' rɨrɨmɨ' nɨwirɨ joxɨ na'nɨ rɨxɨŋɨ' nɨrurɨyirɨ'na' arɨ'a' re nɨwirɨ na'nɨ, “O a'ma' Gorɨxoya' imo'nɨgɨ'a' nɨyonɨ dɨŋɨ' sɨpi' nɨwirɨ arɨra' wirɨ A'mɨna' Jisasomɨ dɨŋɨ' wɨkwɨ'rorɨ yarɨŋorɨnɨ.” Arɨ'a' e nɨwirɨ na'nɨ joxɨ na'nɨ rɨxɨŋɨ' nɨrurɨyirɨ'na' Gorɨxomɨ yayɨ' wiarɨŋa'rɨnɨ.
57001005	Nionɨ negɨ' Gorɨxomɨ xwɨyɨ'a' rɨrɨmɨ' nɨwirɨ joxɨ na'nɨ rɨxɨŋɨ' nɨrurɨyirɨ'na' arɨ'a' re nɨwirɨ na'nɨ, “O a'ma' Gorɨxoya' imo'nɨgɨ'a' nɨyonɨ dɨŋɨ' sɨpi' nɨwirɨ arɨra' wirɨ A'mɨna' Jisasomɨ dɨŋɨ' wɨkwɨ'rorɨ yarɨŋorɨnɨ.” Arɨ'a' e nɨwirɨ na'nɨ joxɨ na'nɨ rɨxɨŋɨ' nɨrurɨyirɨ'na' Gorɨxomɨ yayɨ' wiarɨŋa'rɨnɨ.
57001006	Joxɨ nene tɨ'nɨ nawi'nɨ Kiraisomɨ dɨŋɨ' wɨkwɨ'roarɨŋagwɨ na'nɨ nawi'nɨ ika'rɨnɨŋwa'pimɨ da'nɨ “rɨpɨ re oimo'nɨnɨ.” nimo'narɨnɨ, “Amɨpi' naŋɨ' Kiraisomɨ nuxɨ'dɨrɨ'na' epaxɨ' imo'nɨŋwa' nɨpɨnɨ na'nɨ xɨxenɨ nɨjɨ'a' oimo'nɨnɨ.” nimo'narɨnɨ.
57001007	Gɨ' nɨrɨxɨ'mea'oxɨnɨ, joxɨ a'ma' Gorɨxoya' imo'nɨgɨ'a'yo dɨŋɨ' sɨpi' nɨwirɨ nerɨŋɨ'pimɨ da'nɨ dɨŋɨ' sɨxɨ' umi'moŋɨ' eŋagɨ na'nɨ nionɨ yayɨ' aya' wi' nɨninɨrɨ dɨŋɨ' niɨ'a' ninarɨnɨ.
57001008	Ayɨna'nɨ Poronɨ —Nionɨ rɨxa xweyaŋonɨ nerɨ Kiraisɨ Jisasomɨ nuxɨ'dɨrɨ'na' yarɨŋa'pɨ na'nɨ gwɨ' ŋweaŋa'onɨrɨnɨ. Nionɨ yawawi Kiraiso na'nɨ nawi'nɨ gwɨ' mo'nɨgwɨ'i'wawi eŋagɨ na'nɨ masɨsɨ'a' bɨ mɨsi' “O e nerɨ'na'yɨ' naŋɨ' imo'nɨŋɨ'pɨ yarɨnɨ.” yaiwiarɨŋa'pɨ e e'ɨrɨxɨnɨrɨ sekaxɨ' bɨ rɨrɨpaxɨ' aiwɨ dɨŋɨ' sɨxɨ' yinarɨgwɨ'i'wawi eŋagɨ na'nɨ awayinɨ rɨxɨŋɨ' bɨ orɨrɨmɨnɨ.
57001009	Ayɨna'nɨ Poronɨ —Nionɨ rɨxa xweyaŋonɨ nerɨ Kiraisɨ Jisasomɨ nuxɨ'dɨrɨ'na' yarɨŋa'pɨ na'nɨ gwɨ' ŋweaŋa'onɨrɨnɨ. Nionɨ yawawi Kiraiso na'nɨ nawi'nɨ gwɨ' mo'nɨgwɨ'i'wawi eŋagɨ na'nɨ masɨsɨ'a' bɨ mɨsi' “O e nerɨ'na'yɨ' naŋɨ' imo'nɨŋɨ'pɨ yarɨnɨ.” yaiwiarɨŋa'pɨ e e'ɨrɨxɨnɨrɨ sekaxɨ' bɨ rɨrɨpaxɨ' aiwɨ dɨŋɨ' sɨxɨ' yinarɨgwɨ'i'wawi eŋagɨ na'nɨ awayinɨ rɨxɨŋɨ' bɨ orɨrɨmɨnɨ.
57001010	Onesimaso —O nionɨ gwɨ' aŋɨ' tɨ'yo nɨŋwearɨ'na' wa'ɨ' urɨ'a'pimɨ da'nɨ Gorɨxomɨ dɨŋɨ' wɨkwɨ'roarɨŋɨ' eŋagɨ na'nɨ gɨ' i'wo'nɨŋɨ' emea'a'orɨnɨ. “O na'nɨ rɨxɨŋɨ' bɨ owurɨyimɨnɨ.” nimo'nɨgoɨ.
57001011	Xa'mɨ “Yɨ'wɨ' imo'nɨŋorɨ'anɨ?” wiaiwiago aiwɨ agwɨ joxɨ tɨ'nɨ nionɨ tɨ'nɨ nɨwawinɨ dɨŋɨ' uŋwɨra'rɨpaxɨ' imo'nɨŋorɨnɨ.
57001012	Agwɨ nionɨ omɨ joxɨ tɨ'ŋɨ' e na'nɨ nurowa'rɨrɨ'na' gɨ' dɨŋɨ' ai' tɨ'nɨ nɨxeya'nɨrɨ'nɨŋɨ' wɨ're'naparɨŋɨnɨ.
57001013	Nionɨ xwɨyɨ'a' yayɨ' neainarɨŋɨ'pɨ wa'ɨ' urɨmearɨŋa'onɨ eŋagɨ na'nɨ gwɨ' aŋɨ'yo ŋweaŋa'na' “Onesimaso nionɨ tɨ'nɨ nɨŋwearɨ joxɨ na'nɨ wayɨ'a' arɨra' oninɨ.” nɨnimo'nɨrɨ aiwɨ joxɨ “Ayɨ' ananɨrɨnɨ.” sɨnɨ mɨnɨrɨpa eŋa'na'yɨ', “E apɨ xe oemɨnɨ.” mɨnimo'nɨ'agɨ na'nɨ a'mɨ joxɨ tɨ'ŋɨ' e na'nɨ urowa're'naparɨŋɨnɨ. Joxɨ “Poro sekaxɨ' nɨrɨ'ɨ'pimɨ da'nɨ oemɨnɨ.” mɨyaiwi' dɨxɨ' dɨŋɨ'yo da'nɨ “Xe Poro tɨ'nɨ nɨŋwearɨ arɨra' owinɨ.” yaiwirɨ'a na'nɨ omɨ joxɨ tɨ'ŋɨ' e na'nɨ u'rowa're'naparɨŋɨnɨ.
57001014	Nionɨ xwɨyɨ'a' yayɨ' neainarɨŋɨ'pɨ wa'ɨ' urɨmearɨŋa'onɨ eŋagɨ na'nɨ gwɨ' aŋɨ'yo ŋweaŋa'na' “Onesimaso nionɨ tɨ'nɨ nɨŋwearɨ joxɨ na'nɨ wayɨ'a' arɨra' oninɨ.” nɨnimo'nɨrɨ aiwɨ joxɨ “Ayɨ' ananɨrɨnɨ.” sɨnɨ mɨnɨrɨpa eŋa'na'yɨ', “E apɨ xe oemɨnɨ.” mɨnimo'nɨ'agɨ na'nɨ a'mɨ joxɨ tɨ'ŋɨ' e na'nɨ urowa're'naparɨŋɨnɨ. Joxɨ “Poro sekaxɨ' nɨrɨ'ɨ'pimɨ da'nɨ oemɨnɨ.” mɨyaiwi' dɨxɨ' dɨŋɨ'yo da'nɨ “Xe Poro tɨ'nɨ nɨŋwearɨ arɨra' owinɨ.” yaiwirɨ'a na'nɨ omɨ joxɨ tɨ'ŋɨ' e na'nɨ u'rowa're'naparɨŋɨnɨ.
57001015	Ayɨ' rɨpɨ na'nɨ rɨrarɨŋɨnɨ. O a'mɨ anɨŋɨ' joxɨya' imo'nɨnɨ'a na'nɨ bɨ onɨmia'pɨ pɨ'nɨ nɨrɨwia'rɨmɨ nɨbɨrɨ ŋweaŋɨ'rɨ'anɨ?
57001016	O sɨnɨ dɨxɨ' rɨna'i'nɨŋɨ' nimo'nɨrɨ omɨŋɨ' siiarɨŋo ai' sɨnɨ axɨ' apɨnɨ mimo'nɨ' apimɨ nɨmu'rorɨ Jisasomɨ dɨŋɨ' nɨwɨkwɨ'rorɨ na'nɨ gɨ' nɨrɨxɨ'mea' dɨŋɨ' sɨxɨ' uyiŋa'o'nɨŋɨ' imo'nɨŋɨ'rɨnɨ. E nimo'nɨrɨ aiwɨ joxɨ aŋɨpaxɨ' “Rɨxa gɨ' nɨrɨxɨ'mea'o'nɨŋɨ' imo'nɨŋɨ' worɨ'anɨ?” wiaiwipaxorɨnɨ.
57001017	Ayɨna'nɨ “Poro nionɨ tɨ'nɨ nawi'nɨ gwɨ' mo'nɨgwɨ'i'orɨ'anɨ?” nɨniaiwirɨ'na'yɨ', Onesimaso si'mea'a'na' nionɨ nɨmi'mɨnɨmɨnɨrɨ eŋɨ'pa omɨ enɨ axɨ'pɨ umi'mɨnɨ'ɨrɨxɨnɨ.
57001018	E nɨrɨrɨrɨ ai' o pɨ'nɨ nɨrɨwia'rɨmɨ nurɨ'na' sɨpi' nɨsika'rɨmɨ uŋɨ'pɨranɨ, amɨpi' ɨ'wɨ' rɨra'pɨŋɨ'pɨranɨ, ananɨ nionɨ rɨyɨpa'ro'mɨ'a'rɨnɨ.
57001019	Poronɨ niɨwanɨŋonɨ gɨ' we' tɨ'nɨ rɨ'wamɨŋɨ' rɨpɨ “Nionɨ rɨyɨpa'ro'mɨ'a'rɨnɨ.” nɨrɨrɨ eaarɨŋɨnɨ. Ayɨ' joxɨ enɨ maŋɨ' nionɨya'yo da'nɨ rarɨ'na' Jisasomɨ dɨŋɨ' wɨkwɨ'ro'agɨ na'nɨ joxɨ nionɨ enɨ nɨyɨpa'ropaxɨ' imo'nɨŋɨ'pɨ na'nɨ mɨrɨrɨpa e'ɨmɨgɨnɨ.
57001020	Gɨ' nɨrɨxɨ'mea'oxɨnɨ, A'mɨna' Kiraiso tɨ'nɨ nawi'nɨ ika'rɨnɨgwɨ'i'oxɨ eŋagɨ na'nɨ nionɨ rɨxɨŋɨ' rɨrɨ'a'pɨ xɨxenɨ nii'ɨrɨxɨnɨ. E nerɨ'na'yɨ', apɨnɨ me' dɨŋɨ' sɨxɨ' enɨ nɨmi'morɨ'a'rɨnɨ.
57001021	“Arɨ'a' yɨ'mɨgɨ' ninɨŋoɨ.” nɨsiaiwirɨ dɨŋɨ' sɨ'ŋa' nea'narɨŋagɨ na'nɨ re nɨnimo'nɨrɨ payɨ' eaarɨŋɨnɨ, “Joxɨ nionɨ rɨrɨ'a'pɨnɨ me' apɨ nɨmu'rorɨ a'mɨ sea'yɨ e imo'nɨŋɨ' bɨ tɨ'nɨ erɨ'a'rɨnɨ.” nɨnimo'nɨrɨ payɨ' rɨna eaarɨŋɨnɨ.
57001022	Rɨxɨŋɨ' a'mɨ bɨ rɨpɨ orɨrɨmɨnɨ, “Aŋɨ' awawa' nionɨ wepaxɨ' imo'nɨŋɨ'wa' o'ɨ' nimoa'ri'ɨrɨxɨnɨ.” orɨrɨmɨnɨ. Ayɨ' rɨpɨ na'nɨ rɨrarɨŋɨnɨ. Seyɨ'ne' Gorɨxomɨ rɨxɨŋɨ' nurɨyarɨgɨ'a'pimɨ da'nɨ oya' dɨŋɨ' tɨ'nɨ gwɨ' aŋɨ'yo da'nɨ nɨwa'ra'na' seyɨ'ne' tɨ'a'mɨnɨ bɨ'ɨmɨgɨnɨrɨ dɨŋɨ' nikwɨ'morɨ na'nɨ rarɨŋɨnɨ.
57001023	Epapɨraso —O enɨ Kiraisɨ Jisasomɨ uxɨ'darɨŋɨ' wo eŋagɨ na'nɨ nionɨ tɨ'nɨ nawi'nɨ gwɨ' ŋweagwɨ'i'orɨnɨ. O joxɨ na'nɨ yayɨ' siowa're'naparɨnɨ.
57001024	Mako tɨ'nɨ Arisɨtakaso tɨ'nɨ Dimaso tɨ'nɨ Ruko tɨ'nɨ —Awa Jisasomɨ nɨxɨ'dɨro yarɨŋagɨ'a na'nɨ gwɨ' nɨmo'nɨgɨ'a'warɨnɨ. Awa enɨ yayɨ' siowa're'naparɨŋoɨ.
57001025	“A'mɨna' Jisasɨ Kiraiso anɨŋɨ' wa' nɨseawiaga u'wɨnɨgɨnɨ.” nimo'narɨnɨ.
58001001	Gorɨxo eŋi'na' wɨ'a' ro'kiamoagɨ'a'wa rɨ'wamɨŋɨ' earo xɨxegɨ'nɨ ero egɨ'a'pimɨ da'nɨ xɨ'oya' xwɨyɨ'a' negɨ' arɨ'owe'yo aya' wi' nura nɨbayi'ɨsa'na'
58001002	agwɨ sɨ'a' yoparɨ'yɨ' tɨ'ŋɨ' ri'na' xegɨ' xewaxo xwɨyɨ'a' rɨrɨ amɨpi' wi'wapɨyemerɨ eŋɨ'pimɨ da'nɨ nearɨŋɨ'rɨnɨ. Xegɨ' xewaxo amɨpi' imo'nɨŋɨ'pɨ nɨpɨnɨ na'nɨ xia'wo imo'nɨ'wɨnɨgɨnɨrɨ urɨ'peaŋorɨnɨ. Omɨ da'nɨ aŋɨ'na tɨ'nɨ xwɨ'a'ri' tɨ'nɨ imɨxɨŋɨ'rɨnɨ.
58001003	O Gorɨxo nikɨ'nɨrɨ sea'yɨ e imo'nɨŋɨ'pɨ axɨ'pɨ enɨ aupa'kɨ'kɨ' inarɨŋorɨnɨ. Xano yapɨ pa'ki'nɨ' imo'nɨŋorɨnɨ. Sogwɨ' siŋɨ' ema' amɨpi' nɨpɨnɨ oya' xwɨyɨ'a' eŋɨ' ea'nɨŋɨ' rɨŋɨ'pimɨ da'nɨ xomaxɨ'nɨŋɨ' ya'rɨnɨŋagɨ na'nɨ xegɨ' imo'nɨŋɨ'pa sɨnɨ imo'nɨnɨ. Xewanɨŋo ɨ'wɨ' a'ma' yarɨgɨ'a'pɨ na'nɨ yokwarɨmɨ' wiipaxɨ' oimo'nɨrɨ nɨwia'rɨma'na' nɨpeyirɨ Ŋwɨ'a' sea'yɨ e'mɨ imo'nɨŋoya' we' na'u'mɨnɨ e'ɨ' ŋweanɨ.
58001004	Gorɨxo o e imo'nɨ'wɨnɨgɨnɨrɨ nurɨ'pearɨ nɨwimɨxɨrɨ'na' aŋɨ'najɨ' e imo'nɨ'ɨ'rɨxɨnɨrɨ urɨ'peaŋɨ'pimɨ aga sea'yɨ e wia'rɨ' imo'nɨŋɨ'pɨ tɨ'nɨ xɨxenɨ sea'yɨ e wimɨxɨŋɨ'rɨnɨ.
58001005	Omɨ Bɨkwɨ'yo nɨrɨnɨrɨ ea'nɨŋɨ' rɨpɨ Gorɨxo urɨŋɨ'pa aŋɨ'najɨ' gɨyo axɨ'pɨ urɨŋɨ'rɨnɨ, “Joxɨ rɨxa gɨ' i'woxɨ oimo'nɨrɨ simɨxɨ'a'rɨnɨ. Agwɨ ri'na' joxɨ'nɨŋɨ' semea'a'rɨnɨ.” E urɨŋɨ'pa aŋɨ'najɨ' gɨyo axɨ'pɨ urɨŋɨ'rɨnɨ? Oweoɨ, wi' e murɨŋɨ'rɨnɨ. Xewaxo na'nɨ a'mɨ bɨ re rɨŋɨ'pa aŋɨ'najɨ' gɨyɨ' na'nɨ axɨ'pɨ rɨŋɨ'rɨnɨ, “Nionɨ xegɨ' xanonɨ imo'nɨmɨ'ɨnɨ. O gɨ' i'wo imo'nɨnɨŋoɨ.” rɨŋɨ'pa axɨ'pɨ aŋɨ'najɨ' gɨyɨ' na'nɨ rɨŋɨ'rɨnɨ? Oweoɨ, wi' e mɨrɨŋɨ' eŋagɨ na'nɨ “O ayo sea'yɨ e wimo'nɨnɨ.” nɨrɨrɨ eaarɨŋɨnɨ.
58001006	Xegɨ' niai'wɨ' xa'mɨ'nɨŋɨ' emeaŋomɨ xwɨ'a' rɨri'mɨ na'nɨ wɨ're'napɨnɨ na'nɨ nimo'nɨrɨ'na' Bɨkwɨ'yo nɨrɨnɨrɨ ea'nɨŋɨ' rɨpɨ enɨ rɨŋɨnigɨnɨ, “Aŋɨ'najɨ' Gorɨxonɨya'yɨ' nɨ'nɨ omɨ nupɨ'ki'nɨmearo sea'yɨ e ume'ɨ'rɨxɨnɨ.” rɨŋɨ' eŋagɨ na'nɨ o sea'yɨ e wimo'nɨnɨ.
58001007	Aŋɨ'najɨ' na'nɨ Bɨkwɨ'yo re nɨrɨnɨrɨ ea'nɨnɨ, “Gorɨxo xegɨ' aŋɨ'najɨ' —Ayɨ' xɨ'o sekaxɨ' urɨ'ɨ'pɨ tɨ'nɨ xɨxenɨ sea'yɨ' wiipɨ'rɨ na'nɨ imo'nɨgɨ'a'yɨ'rɨnɨ. Ayɨ' imɨŋɨ'nɨŋɨ' imo'nɨ'ɨ'rɨxɨnɨrɨ wimɨxɨrɨ rɨ'a' a'pia'wɨ'nɨŋɨ' imo'nɨ'ɨ'rɨxɨnɨrɨ wimɨxɨrɨ yarɨŋɨ'rɨnɨ.” Aŋɨ'najɨ' na'nɨ e nɨrɨnɨrɨ ea'nɨŋagɨ aiwɨ
58001008	xewaxo na'nɨ re nɨrɨnɨrɨ ea'nɨnɨ, “Gorɨxoxɨnɨ, dɨxɨ' a'ma'yo numeŋwearɨ'na' na' rɨ'wɨ'yo ai' sɨnɨ axɨ'pɨ anɨŋɨ' umeŋwearɨ pi' pi' we' ro'nɨŋɨ' imo'nɨŋɨ'pɨ tɨ'nɨ xɨxenɨ nerɨ umeŋwearɨ erɨ'a'rɨnɨ.
58001009	Joxɨ we' ro'nɨŋɨ'pɨ na'nɨ simo'nɨrɨ uniɨ'pɨ na'nɨ mɨsimo'nɨpa erɨ yarɨŋagɨ na'nɨ Gorɨxonɨ dɨxɨ' Ŋwɨ'a'onɨ nɨrɨrɨ'pearɨ a'ma' dɨxɨ' imo'nɨgɨ'a'yo sea'yɨ e simɨxɨ'agɨ na'nɨ dɨŋɨ' niɨ'a' sinarɨnɨ.” E nɨrɨnɨrɨ ea'nɨŋagɨ na'nɨ “Xewaxo aŋɨ'najɨ'yo sea'yɨ e rɨ'a wimo'nɨnɨ?” yaiwipaxɨ'rɨnɨ.
58001010	Xewaxomɨ urɨŋɨ' rɨpɨ enɨ nɨrɨnɨrɨ ea'nɨnɨ, “A'mɨna'oxɨnɨ, iwamɨ'o' da'nɨ amɨpi' nɨ'nɨ wi' sɨnɨ mimo'nɨŋa'na' joxɨ xwɨ'a' rɨri' ikwɨ'rorɨ aŋɨ'na dɨxɨ' we' tɨ'nɨ imɨxɨrɨ eŋɨ'rɨnɨ.
58001011	Apɨ anɨ'nɨnɨ'a' eŋagɨ aiwɨ joxɨ sɨnɨ anɨŋɨ' minɨ' ŋwearɨ'a'rɨnɨ. Aŋɨ'na tɨ'nɨ xwɨ'a'ri' tɨ'nɨ iyɨ'a' nɨpa'noyɨ' urɨ' nerɨ'na' yarɨŋɨ'pa'nɨŋɨ' imo'na'na'
58001012	joxɨ iyɨ'a' nɨxoperɨ tarɨgɨ'a'pa axɨ'pɨ e tɨrɨ'a'rɨnɨ. A'ma' iyɨ'a' uru' emɨ nɨmorɨ sɨŋɨ' wu' pa'narɨgɨ'a'pa axɨ'pɨ aŋɨ'namɨ tɨ'nɨ xwɨ'a'ri'mɨ tɨ'nɨ e imɨxɨrɨ'a'rɨnɨ. E nerɨ ai' joxɨ imo'nɨŋɨ'pɨ anɨŋɨ' minɨ' sɨnɨ axɨ'pɨ nimo'nɨrɨ xwiogwɨ' dɨŋɨ' nɨmorɨ ɨ'a' ropaxɨ' mimo'nɨ' nɨpwerɨ ai' joxɨ wi' mɨpepa erɨ'a'rɨnɨ.” Xewaxomɨ e nurɨrɨ ai'
58001013	a'mɨ axomɨ re urɨŋɨ'pa aŋɨ'najɨ' gɨyo enɨ urɨŋɨ'rɨnɨ, “Nionɨ a'ma' joxɨ sɨ'mɨ' tɨ'nɨ siarɨgɨ'a'yo xopɨra'rɨ' nɨwirɨ i'kwiaŋwɨ' dɨxɨ' sɨkwɨ' ikwia'rɨrɨ'a'na'nɨŋɨ' simɨxɨyimɨ'a' i'na' na'nɨ nionɨ imo'nɨŋa'pa xɨxenɨ axɨ'pɨ nimo'nɨrɨ gɨ' we' na'u'mɨnɨ e'ɨ' nɨŋwearɨ wenɨŋɨ' nerɨ ŋweaɨ.” Xewaxomɨ e urɨŋɨ'pa aŋɨ'najɨ' gɨyo axɨ'pɨ urɨŋɨ'rɨnɨ? Oweoɨ.
58001014	Xewaxo rɨxa e imo'nɨŋo eŋagɨ aiwɨ aŋɨ'najɨ' nɨ'nɨ ayɨ' sa kwi'yɨ'yɨ'rɨnɨ. Gorɨxo sekaxɨ' urɨ'ɨ'pɨ xɨxenɨ sea'yɨ' wiipɨ'rɨ na'nɨ imo'nɨgɨ'a'yɨ'rɨnɨ. A'ma' xɨ'o xegɨ' yea'yɨ' uyimɨxemeanɨ'a'yo arɨra' uwiipɨ'rɨ na'nɨ urowa'rarɨŋɨ'yɨ'rɨnɨ.
58002001	Xewaxo aŋɨ'najɨ'yo sea'yɨ e wimo'nɨŋo eŋagɨ na'nɨ xwɨyɨ'a' o na'nɨ arɨ'a' wiŋwa'pɨ pɨ'nɨ nɨwia'rɨrane ewe' gwɨ' mɨya'rɨnɨŋa'na' na' jɨ'amɨ nikwia'rɨga warɨŋɨ'pa axɨ'pɨ e yanɨgɨnɨrɨ apimɨ xai'wɨ' ɨ'a' nɨxɨrɨrane pi'ra'nɨŋɨ' xɨ'dɨ'wanɨgɨnɨ.
58002002	Ayɨ' rɨpɨ na'nɨ seararɨŋɨnɨ. Eŋi'na' Gorɨxo negɨ' arɨ'owe'yo aŋɨ'najɨ' urɨro wi'wapɨyiro e'ɨ'a'pimɨ da'nɨ uragɨ'pɨ ai' pɨ'rɨ' wiai'kipaxɨ' mimo'nɨpa erɨ a'ma' xwɨyɨ'a' apimɨ oga'mɨ' nero pɨ'rɨ' wiai'kigɨ'a' ayɨ' ayo Gorɨxo xɨxenɨ pɨrɨ' umamorɨ eŋɨ' eŋagɨ na'nɨ
58002003	agwɨ ri'na' nene rɨpɨ wi' yaiwipaxene menɨnɨ, “O awiaxɨ' nerɨ yea'yɨ' neayimɨxemeanɨ'a na'nɨ neaiiŋɨ'pɨ rɨ'wɨ' nukɨnɨmorane'na'yɨ', ananɨ pɨrɨ' o neamamonɨ'a'pimɨ da'nɨ nuraki'na'rɨmɨ upaxɨ'rɨnɨ.” yaiwipaxene menɨnɨ. Xa'mɨ A'mɨna' Jisaso xewanɨŋo Gorɨxo yea'yɨ' neayimɨxemea'mɨnɨrɨ neaiiarɨŋɨ'pɨ na'nɨ nɨnearɨma'na' eŋa'na' a'ma' omɨ arɨ'a' wigɨ'a'wa nene “Neparɨnɨ.” yaiwianɨ na'nɨ sopɨŋɨ' noro wa'ɨ' neararɨ'na'
58002004	Gorɨxo enɨ nene “Neparɨnɨ.” yaiwianɨ na'nɨ emɨmɨ' tɨ'nɨ aya' rɨwamo'nɨpaxɨ' imo'nɨŋɨ' tɨ'nɨ amɨpi' xɨxegɨ'nɨ a'ma' mepaxɨ' imo'nɨŋɨ' tɨ'nɨ sopɨŋɨ' noa uŋɨ'rɨnɨ. O xɨ'o wimo'narɨŋɨ'pɨ tɨ'nɨ xɨxenɨ a'ma' awa kwi'yɨ'pimɨ da'nɨ emɨmɨ' epaxɨ' oimo'nɨ'poyɨnɨrɨ wiŋɨ'pɨ tɨ'nɨ egɨ'a'pimɨ da'nɨ sopɨŋɨ' noa uŋɨ'rɨnɨ.
58002005	Gorɨxo a'ma' aŋɨ' sɨŋɨ' imo'nɨnɨ'a'ri'mɨ —Ari' na'nɨ nionɨ nɨrɨrɨ rɨ'wamɨŋɨ' eaarɨŋɨnɨ. Ari'mɨ ŋweapɨ'rɨ'a'yɨ' Gorɨxo aŋɨ'najowamɨ sɨmaŋwɨ'yo'nɨŋɨ' yea'yɨ' wurɨ'nɨpɨ'rɨ'a na'nɨ ra'rɨŋɨ'manɨ.
58002006	E nerɨ ai' a'ma' wo Gorɨxomɨ urɨŋɨ' rɨpɨ Bɨkwɨ'yo wi' e nɨrɨnɨrɨ ea'nɨŋagɨ na'nɨ “A'ma'yɨ' Gorɨxoya' dɨŋɨ' tɨ'nɨ amɨpi' nɨyonɨ sea'yɨ e nɨwimo'nɨpɨ'rɨ'a'rɨnɨ.” nene re yaiwipaxɨ'rɨnɨ, “A'ma'yɨ' pi' imo'nɨŋagɨ'a na'nɨ Gorɨxoxɨ ayɨ' na'nɨ dɨŋɨ' nɨmorɨ umearɨŋɨ'rɨnɨ? Ayɨ' joxɨ ananɨ peayɨ' wianɨpaxɨ'yɨ' eŋagɨ na'nɨ rarɨŋɨnɨ.
58002007	Anɨŋɨ' marɨ'a'ɨ, bɨ onɨmia'pɨ na'nɨ a'ma' aŋɨ'najɨ'yo i'nɨmɨ owimo'nɨ'poyɨnɨrɨ nɨwa'rɨrɨ ai' a'mɨ rɨ'wɨ'yo da'nɨ we' i'kwiaŋwɨ'yo uŋwɨra'rɨrɨ sea'yɨ e wimɨxɨrɨ nerɨ'na' sea'yɨ e numɨ'eyoarɨ [amɨpi' nɨ'nɨ joxɨ dɨxɨ' we' tɨ'nɨ imɨxɨŋɨ'yo sea'yɨ e nɨwimo'nɨrɨ oumeŋwea'ɨ'rɨxɨnɨrɨ urɨ'peaŋɨ'rɨnɨ.]
58002008	Joxɨ aŋɨ'najɨ'ranɨ, amɨpi'ranɨ, nɨ'nɨ a'ma'yo i'nɨmɨ wurɨ'nɨ'wɨnɨgɨnɨrɨ wimɨxɨŋɨ'rɨnɨ.” Bɨkwɨ'yo e nɨrɨnɨrɨ ea'nɨnɨ. Gorɨxo nɨ'nɨ a'ma'yo yea'yɨ' wurɨ'nɨ'wɨnɨgɨnɨrɨ nɨwimɨxɨrɨ'na' payɨkeyɨ' bɨ mimɨxɨpa eŋɨ' eŋagɨ na'nɨ nene re yaiwipaxɨ'rɨnɨ, “A'ma'yɨ' Gorɨxoya' dɨŋɨ' tɨ'nɨ amɨpi' nɨyonɨ sea'yɨ e rɨ'a wimo'nɨnɨ?” yaiwipaxɨ' ai' agwɨ ri'na' nene amɨpi' nɨ'nɨ a'ma'yo i'nɨmɨ imo'nɨŋagɨ mi' mɨwo'mɨxarɨŋwɨnɨ.
58002009	E nerɨ aiwɨ a'ma' Gorɨxo onɨmia'pɨ na'nɨ aŋɨ'najowamɨ i'nɨmɨ wimɨxɨŋomɨ rɨxa mi' wo'mɨxɨŋwa'rɨnɨ. O, ayɨ' Jisaso na'nɨ rarɨŋɨnɨ. O Gorɨxo nene na'nɨ wa' nɨneawianɨrɨ pi'ra'nɨŋɨ' e wii'ɨmɨgɨnɨrɨ yaiwia'ragɨ'pɨ tɨ'nɨ xɨxenɨ nerɨ'na' a'ma' nɨnenenɨ na'nɨ neapeinɨ'a na'nɨ onɨmia'pɨ bɨ aŋɨ'najowamɨ i'nɨmɨ wimo'nɨ'wɨnɨgɨnɨrɨ wimɨxɨŋɨ'rɨnɨ. I'nɨmɨ e nɨwimo'nɨrɨ'na' rɨ'nɨŋɨ' nɨmearɨ peŋɨ' eŋagɨ na'nɨ Gorɨxo rɨxa we' i'kwiaŋwɨ'yo uŋwɨra'rɨrɨ sea'yɨ e wimɨxɨrɨ eŋɨ'rɨnɨ.
58002010	Gorɨxo —Xɨ'omɨ da'nɨ amɨpi' nɨ'nɨ imo'nɨrɨ nɨ'nɨ enɨ o na'nɨ imo'nɨrɨ enɨ. O re eŋɨ'rɨnɨ. A'ma' obaxɨ' xegɨ' ɨ'wiaxe'nɨŋɨ' nimo'nɨro xewaxo nikɨ'nɨrɨ sea'yɨ e imo'nɨŋɨ'pa axɨ'pɨ imo'nɨpɨ'rɨ'a na'nɨ omɨ rɨ'nɨŋɨ' aya' wi' wi'meaŋɨ'pimɨ da'nɨ we' uroa'rɨ'ɨmɨgɨnɨrɨ nerɨ'na' xɨxenɨ imo'nɨŋɨ'pɨ tɨ'nɨ eŋɨ'rɨnɨ. “Yea'yɨ' neayimɨxemeanɨ'a na'nɨ apa'nɨ mɨ'kɨ' ikipaxo, ayɨ' Jisasorɨ'anɨ?” wiaiwipɨ'rɨ na'nɨ Gorɨxo e eŋɨ'rɨnɨ.
58002011	Jisaso —O a'ma'yɨ' Gorɨxoya' imo'nɨ'ɨ'rɨxɨnɨrɨ wimɨxarɨŋorɨnɨ. O tɨ'nɨ a'ma' Gorɨxoya' xɨ'o imɨxɨŋɨ'yɨ' tɨ'nɨ wigɨ' xano na' womɨ da'nɨnɨ eweagɨ'a'yɨ' eŋagɨ o ayɨ' na'nɨ aya' mɨwinɨ' ananɨ “Gɨ' nɨrɨxɨ'mea' imo'nɨgɨ'a'yɨ'rɨnɨ.” rarɨŋɨ'rɨnɨ.
58002012	O Gorɨxomɨ re urɨŋɨ'pɨ Bɨkwɨ'yo nɨrɨnɨrɨ ea'nɨŋagɨ na'nɨ rarɨŋɨnɨ, “Joxɨ na'nɨ gɨ' nɨrɨxɨ'mea'yo ‘E imo'nɨŋorɨnɨ. E imo'nɨŋorɨnɨ.’ ourɨmɨnɨ. A'ma' joxɨ sea'yɨ e rɨmepɨ'rɨ na'nɨ awi' ea'nɨgɨ'a'yo a'wɨnɨmɨ da'nɨ nionɨ joxɨ sea'yɨ e rɨmemɨnɨrɨ na'nɨ soŋɨ' orɨmearɨmɨnɨ.” nɨrɨnɨrɨ ea'nɨŋɨ' eŋagɨ na'nɨ rarɨŋɨnɨ.
58002013	Xwɨyɨ'a' Jisaso Gorɨxo na'nɨ rɨŋɨ' rɨpɨ enɨ re nɨrɨnɨrɨ ea'nɨnɨ, “Nionɨ omɨ aga xɨxenɨ dɨŋɨ' uŋwɨra'rɨmɨ'a'rɨnɨ.” Xwɨyɨ'a' a'mɨ axo rɨŋɨ' rɨpɨ enɨ re nɨrɨnɨrɨ ea'nɨnɨ, “A'ma' Gorɨxo niai'wɨ' nemearɨ'nɨŋɨ' niapɨŋɨ'yɨ', ayɨ' ai' tɨ'nɨ nawi'nɨ riyenerɨnɨ.” enɨ nɨrɨnɨrɨ ea'nɨŋɨ' eŋagɨ na'nɨ re seararɨŋɨnɨ, “Jisaso ayɨ' na'nɨ aya' mɨwinɨ' ananɨ ‘Gɨ' nɨrɨxɨ'mea' imo'nɨgɨ'a'yɨ'rɨnɨ.’ rarɨŋorɨnɨ.” seararɨŋɨnɨ.
58002014	Ayɨna'nɨ niai'wɨ' rarɨŋɨ'yɨ' wara'ri'mɨ da'nɨ gɨ'wɨ' tɨ'nɨ eŋɨ' tɨ'nɨ tɨ'gɨ'a'yɨ' imo'nɨgɨ'a' eŋagɨ na'nɨ xewaxo enɨ axɨ'pɨ imo'nɨŋɨnigɨnɨ. Xewanɨŋo nɨperɨŋɨ'pimɨ da'nɨ a'ma'yo anɨ'a' wimɨxɨpaxɨ' imo'nɨŋomɨ —O ayɨ' oborɨnɨ. Omɨ mɨgɨ' wimɨxɨrɨ
58002015	a'ma' i'ni'na' nanɨ'nanɨgɨnɨrɨ wiwanɨŋɨ'yɨ' wa'yɨ' nerɨŋɨ'pimɨ da'nɨ gwɨ'nɨŋɨ' ŋweagɨ'a'yo ni'kwearɨ'nɨŋɨ' wa'rɨrɨ e'ɨmɨgɨnɨrɨ wara'ri'mɨ da'nɨ a'ma' gɨ'wɨ' tɨ'nɨ eŋɨ' tɨ'nɨ tɨ'gɨ'a'yɨ' imo'nɨgɨ'a'pa axɨ'pɨ e imo'nɨŋɨnigɨnɨ.
58002016	Ayɨ' neparɨnɨ. O aŋɨ'najɨ'yo arɨra' owimɨnɨrɨ nerɨ'na' e mimo'nɨŋɨnigɨnɨ. A'ma' Ebɨrɨ'amoya' iyɨ' axɨ'pa' imo'nɨgɨ'a'yo arɨra' owimɨnɨrɨ na'nɨ nerɨ'na' wara' ayɨ' inɨgɨ'a'pa axɨ'pɨ inɨŋɨnigɨnɨ.
58002017	Ayɨna'nɨ o apaxɨ'pa'nɨŋɨ' imo'nɨŋɨ' xwe' wo nimo'nɨma'na' xegɨ' xexɨrɨ'mea'nɨŋɨ' imo'nɨgɨ'a'yo pi'ra'nɨŋɨ' aya' urɨmɨxɨrɨ Gorɨxo xɨ'o urɨŋɨ'pɨ na'nɨ dɨŋɨ' uŋwɨra'rɨpaxɨ' imo'nɨŋɨ'pɨ erɨ nerɨ'na' ɨ'wɨ' a'ma' yarɨgɨ'a'pɨ yokwarɨmɨ' wiipaxɨ' oimo'nɨrɨ rɨdɨyowa' yarɨgɨ'a'pa axɨ'pɨ rɨdɨyowa'nɨŋɨ' inɨmɨnɨrɨ na'nɨ pi'pɨ inɨpaxɨ' marɨ'a'ɨ, sa wara' xegɨ' xexɨrɨ'mea'yɨ' inɨgɨ'a'pɨ inɨpaxɨ' eŋagɨ na'nɨ xɨ'o enɨ axɨ'pɨ e inɨŋɨnigɨnɨ.
58002018	Rɨ'nɨŋɨ' wi'meaŋɨ'pimɨ da'nɨ obo iwamɨ'o' wi'wapɨyiŋo eŋagɨ na'nɨ a'ma' obo agwɨ ri'na' da'nɨ o'rea'mioa'ɨ'rɨxɨnɨrɨ wi'wapɨyarɨŋɨ'yo enɨ arɨra' wipaxɨ' imo'nɨŋo eŋagɨ na'nɨ rarɨŋɨnɨ.
58003001	Ayɨna'nɨ gɨ' nɨrɨxɨ'mea'yɨ'ne', —Seyɨ'ne' Gorɨxo aŋɨ'namɨ da'nɨ xɨ'oya' imo'nɨ'ɨ'rɨxɨnɨrɨ we'yo ɨ'a' seaumɨrɨŋɨ'yɨ'ne'rɨnɨ. Seyɨ'ne' Jisaso na'nɨ dɨŋɨ' e'mo'ɨ'rɨxɨnɨ. Gorɨxo nene tɨ'ŋɨ' e na'nɨ urowa're'napɨŋo, ayɨ' orɨnɨ. Apaxɨ'pa'nɨŋɨ' imo'nɨŋɨ' xwe'o, nene “Apimɨ dɨŋɨ' wɨkwɨ'roarɨŋwa'rɨnɨ.” rarɨŋwa'pimɨ pi'ra'nɨŋɨ' xɨ'dɨ'ɨ'rɨxɨnɨrɨ arɨra' neainɨnɨ'a na'nɨ imo'nɨŋo, ayɨ' orɨnɨ. Moseso eŋi'na' a'ma' Gorɨxoya' aŋɨ'nɨŋɨ' imo'nɨgɨ'a'yo numeirɨ'na' xɨxenɨ wiiŋɨ'pa a'ma' Gorɨxo xɨ'o wimo'narɨŋɨ'pɨ e e'wɨnɨgɨnɨrɨ urɨ'pea'agɨ na'nɨ xɨxenɨ wiiŋo, ayɨ' axo Jisasorɨnɨ. O na'nɨ pi'ra'nɨŋɨ' dɨŋɨ' e'mo'ɨ'rɨxɨnɨ.
58003002	Ayɨna'nɨ gɨ' nɨrɨxɨ'mea'yɨ'ne', —Seyɨ'ne' Gorɨxo aŋɨ'namɨ da'nɨ xɨ'oya' imo'nɨ'ɨ'rɨxɨnɨrɨ we'yo ɨ'a' seaumɨrɨŋɨ'yɨ'ne'rɨnɨ. Seyɨ'ne' Jisaso na'nɨ dɨŋɨ' e'mo'ɨ'rɨxɨnɨ. Gorɨxo nene tɨ'ŋɨ' e na'nɨ urowa're'napɨŋo, ayɨ' orɨnɨ. Apaxɨ'pa'nɨŋɨ' imo'nɨŋɨ' xwe'o, nene “Apimɨ dɨŋɨ' wɨkwɨ'roarɨŋwa'rɨnɨ.” rarɨŋwa'pimɨ pi'ra'nɨŋɨ' xɨ'dɨ'ɨ'rɨxɨnɨrɨ arɨra' neainɨnɨ'a na'nɨ imo'nɨŋo, ayɨ' orɨnɨ. Moseso eŋi'na' a'ma' Gorɨxoya' aŋɨ'nɨŋɨ' imo'nɨgɨ'a'yo numeirɨ'na' xɨxenɨ wiiŋɨ'pa a'ma' Gorɨxo xɨ'o wimo'narɨŋɨ'pɨ e e'wɨnɨgɨnɨrɨ urɨ'pea'agɨ na'nɨ xɨxenɨ wiiŋo, ayɨ' axo Jisasorɨnɨ. O na'nɨ pi'ra'nɨŋɨ' dɨŋɨ' e'mo'ɨ'rɨxɨnɨ.
58003003	Ayɨ' rɨpɨ seararɨŋɨnɨ. Aŋɨ' wiwa' na'nɨ “Naŋiwa'rɨnɨ.” nɨrɨro mɨŋɨ' sɨ'ŋa' nɨmeea'nɨro aiwɨ aŋɨ' iwa'mɨ mɨrɨŋo na'nɨ aga mɨŋɨ' sɨ'ŋa' sea'yɨ e umeea'nɨpaxɨ'rɨnɨ. Axɨ'pɨ e imo'nɨŋɨ'pa Moseso na'nɨ mɨŋɨ' sɨ'ŋa' umeea'nɨpaxɨ' imo'nɨŋagɨ aiwɨ Jisaso na'nɨ ayɨ' aŋɨpaxɨ' mɨŋɨ' sɨ'ŋa' umeea'nɨpaxɨ'rɨnɨ.
58003004	Aŋɨ' ayɨ' ayɨ' wi' xegɨ'pɨ mimo'nɨ' nɨ'nɨ a'ma' mɨrarɨgɨ'a' aiwɨ amɨpi' nɨ'nɨ imo'nɨŋɨ'pɨ imɨxɨŋo, ayɨ' Gorɨxo eŋagɨ na'nɨ rarɨŋɨnɨ.
58003005	Ayɨ' rɨpɨ na'nɨ enɨ “Jisaso na'nɨ dɨŋɨ' pi'ra'nɨŋɨ' e'mo'ɨ'rɨxɨnɨ.” seararɨŋɨnɨ. Moseso eŋi'na' a'ma' Gorɨxoya' aŋɨ'nɨŋɨ' imo'nɨgɨ'a'yo xɨxenɨ pi'ra'nɨŋɨ' numeirɨ'na' a'ma' xɨna'i'wa'nɨŋɨ' nimo'nɨro wigɨ' bosowamɨ pi'ra'nɨŋɨ' nɨwiiro'na' yarɨgɨ'a'pa axɨ'pɨ e'nɨŋɨ' nerɨ amɨpi' Gorɨxo rɨ'wɨ'yo rɨnɨ'a'pɨ na'nɨ woa'kɨ'kɨ' wiŋɨ' aiwɨ
58003006	Kiraiso Moseso nimo'nɨrɨ eŋɨ'pa axɨ'pɨ nimo'nɨrɨ eŋɨ'manɨ. Omɨ wia'rɨ' nɨmu'rorɨ re eŋɨ'rɨnɨ. Nia'wa a'ma' xanowaya' imo'nɨgɨ'a'yo pi'ra'nɨŋɨ' numeirɨ'na' yarɨgɨ'a'pa Kiraiso axɨ'pɨ e nerɨ a'ma' xanoya' aŋɨ'nɨŋɨ' imo'nɨgɨ'a'yo xɨxenɨ pi'ra'nɨŋɨ' umeiŋɨ'rɨnɨ. Nene wara' sarɨ'wa' mɨma'rɨnɨ' nerane “Jisaso e nɨneaiinɨ'a'rɨnɨ.” nɨyaiwirane dɨŋɨ' wikwɨ'moarɨŋwa'pimɨ da'nɨ sa'yɨ' nimo'nɨrɨ rarɨŋwa'pɨ anɨŋɨ' minɨ' xai'wɨ' ɨ'a' nɨxɨra nurane'na'yɨ', ayɨ' aŋɨ' Gorɨxoya'nɨŋɨ' imo'nɨŋwɨnɨ.
58003007	Ayɨna'nɨ Gorɨxo xegɨ' kwi'yɨ'pɨ tɨ'nɨ Bɨkwɨ'yo da'nɨ rɨŋɨ' rɨpɨ tɨ'nɨ xɨxenɨ segɨ' sea'rɨ'awe'yɨ' maŋɨ' nɨwiai'kiro dɨŋɨ' sɨxɨ' i'nɨ'ɨ'rɨxɨnɨrɨ imo'nɨŋe ŋweaagɨ'a'manɨ, “Agwɨ ri'na' maŋɨ' Gorɨxonɨya' seararɨŋagɨ arɨ'a' nɨniro'na'
58003008	eŋi'na' segɨ' sea'rɨ'awe'yɨ' a'ma' dɨŋɨ' meaŋe nemero'na' yagɨ'a'pa mepa e'ɨ'rɨxɨnɨ. Ayɨ' gɨ' maŋɨ' xowiai'ki'mɨ' nɨniro nepa eŋɨ' ea'nɨŋorɨ'anɨrɨ iwamɨ'o' ni'wapɨyiro nero'na' xwiogwɨ' 40 pwearɨ'na' nionɨ emɨmɨ' nɨwi'wapɨya uŋa'pɨ sɨŋwɨ' nɨwɨga nuro ai' wigɨ' dɨŋɨ' wakɨsɨ' ninɨro rɨ'wɨ' nɨmoagɨ'a'rɨnɨ. E yagɨ'a'pa seyɨ'ne' enɨ axɨ'pɨ mepa e'ɨ'rɨxɨnɨ.
58003009	eŋi'na' segɨ' sea'rɨ'awe'yɨ' a'ma' dɨŋɨ' meaŋe nemero'na' yagɨ'a'pa mepa e'ɨ'rɨxɨnɨ. Ayɨ' gɨ' maŋɨ' xowiai'ki'mɨ' nɨniro nepa eŋɨ' ea'nɨŋorɨ'anɨrɨ iwamɨ'o' ni'wapɨyiro nero'na' xwiogwɨ' 40 pwearɨ'na' nionɨ emɨmɨ' nɨwi'wapɨya uŋa'pɨ sɨŋwɨ' nɨwɨga nuro ai' wigɨ' dɨŋɨ' wakɨsɨ' ninɨro rɨ'wɨ' nɨmoagɨ'a'rɨnɨ. E yagɨ'a'pa seyɨ'ne' enɨ axɨ'pɨ mepa e'ɨ'rɨxɨnɨ.
58003010	Ayɨna'nɨ segɨ' sea'rɨ'awe' i'na' ŋweagɨ'a'yɨ' na'nɨ wikɨ' nɨwo'nɨrɨ re rɨŋanigɨnɨ, ‘Ayɨ' i'ni'na' dɨŋɨ' xeŋwɨ'nɨ moro Gorɨxonɨ sekaxɨ' urarɨŋa'pimɨ mɨxɨ'dɨpa ero yarɨgɨ'a'yɨ'rɨnɨ.’ nɨrɨrɨ
58003011	wikɨ' rɨ'a' a'pia'wɨ'nɨŋɨ' nɨwo'nɨrɨ'na' sɨ'ŋa' womɨ da'nɨ'nɨŋɨ' re ra'rɨŋanigɨnɨ, ‘Xwɨ'a' dɨŋɨ' sɨxɨ' i'nɨpɨ'rɨ'a na'nɨ wipɨmoa'riŋa'ri'mɨ wi' nɨŋweapɨ'rɨ'a'manɨ.’ ra'rɨŋanigɨnɨ.” Segɨ' sea'rɨ'awe' i'na' ŋweagɨ'a'yɨ' Bɨkwɨ'yo da'nɨ e nɨrɨnɨrɨ ea'nɨŋɨ'pɨ tɨ'nɨ xɨxenɨ nero Gorɨxomɨ maŋɨ' pɨ'rɨ' nɨwiai'kiro na'nɨ dɨŋɨ' sɨxɨ' i'nɨ'ɨ'rɨxɨnɨrɨ eŋe wi' mɨŋweaagɨ'a'rɨnɨ.
58003012	Gɨ' nɨrɨxɨ'mea'yɨ'ne', wiyɨ'ne' sɨpi' nero ari'kwɨ'kwɨ' nɨwirɨŋɨ'pimɨ da'nɨ Ŋwɨ'a' wi' mɨpe' anɨŋɨ' sɨŋɨ' imo'nɨŋomɨ rɨ'wɨ' umo'ɨ'rɨxɨnɨrɨ pi'ra'nɨŋɨ' awi'nɨŋɨ' meŋwea'nɨ'ɨ'rɨxɨnɨ.
58003013	Wiyɨ'ne' ɨ'wɨ' ne'ra nurɨŋɨ'pimɨ da'nɨ yapɨ' ne'wapɨ'nɨro dɨŋɨ' wakɨsɨ' ninɨro'na' Gorɨxomɨ rɨ'wɨ' umopɨ'rɨxɨnɨrɨ sɨ'a' Bɨkwɨ'yo da'nɨ Agwɨyɨ rɨnɨŋɨ'yi sɨnɨ imo'nɨŋa'na'yɨ', sɨnɨ epaxɨ' eŋa'na'yɨ', sɨ'a' ayɨ' ayo xɨxe eŋɨ' rɨre'mɨxɨ' inayi'ɨ'rɨxɨnɨ.
58003014	Ayɨ' rɨpɨ na'nɨ seararɨŋɨnɨ. Dɨŋɨ' Kiraisomɨ iwamɨ'o' da'nɨ nɨwɨkwɨ'rorane'na' wara' sarɨ'wa' mɨma'rɨnɨ' nerane xai'wɨ' ɨ'a' xɨrɨŋwa'pɨ anɨŋɨ' xai'wɨ' ɨ'a' nɨxɨra nurane negɨ' peanɨ'wae' na'nɨ sɨnɨ xai'wɨ' ɨ'a' nɨxɨra nurane'na'yɨ', nepa Kiraiso tɨ'nɨ ika'rɨnɨŋwae'nerɨnɨ.
58003015	Bɨkwɨ'yo re nɨrɨnɨrɨ ea'nɨŋɨ'pɨ tɨ'nɨ xɨxenɨ nerɨŋɨ'pimɨ da'nɨ ananɨ dɨŋɨ' wɨkwɨ'roarɨŋwa'pɨ xai'wɨ' ɨ'a' nɨxɨra upaxɨ'rɨnɨ, “Agwɨ Gorɨxo seararɨŋagɨ arɨ'a' nɨwiro'na' eŋi'na' segɨ' sea'rɨ'awe'yɨ' omɨ maŋɨ' xowiai'ki'mɨ' nɨwiro'na' dɨŋɨ' wakɨsɨ' ninɨro na'nɨ rɨ'wɨ' umoagɨ'a'pa seyɨ'ne' enɨ axɨ'pɨ e mepa e'ɨ'rɨxɨnɨ.” E nɨrɨnɨrɨ ea'nɨŋɨ'pɨ tɨ'nɨ xɨxenɨ nerane'na'yɨ', dɨŋɨ' wɨkwɨ'roarɨŋwa'pɨ xai'wɨ' ɨ'a' nɨxɨra wanɨ'wa'rɨnɨ.
58003016	Ayɨ' rɨpɨ na'nɨ seararɨŋɨnɨ. A'ma' Gorɨxo rarɨŋagɨ arɨ'a' nɨwiro'na' maŋɨ' xowiai'ki'mɨ' wiagɨ'a'yɨ', ayɨ' gɨyɨ'rɨnɨ? Nɨ'nɨ ayɨ' a'ma' Moseso Isipɨyɨ' aŋɨ'yo da'nɨ wirɨmea'a'na' e pɨ'nɨ nɨwia'rɨmɨ wagɨ'a'yɨ' menɨranɨ?
58003017	Xwiogwɨ' 40 apɨ pwearɨ'na' Gorɨxo a'ma' gɨyo wikɨ' nɨwo'ga wagɨ'rɨnɨ? Ayɨ' axɨ'yɨ' ɨ'wɨ' nero a'ma' dɨŋɨ' meaŋe da'nɨ nɨpe'a emeagɨ'a'yɨ' menɨranɨ?
58003018	A'ma' Gorɨxo sɨ'ŋa'yo da'nɨ nurɨrɨ'na' “Xwɨ'a' e nɨŋwearo'na' dɨŋɨ' sɨxɨ' i'nɨ'ɨ'rɨxɨnɨrɨ eŋɨ'ri'mɨ wi' nɨŋweapɨ'rɨ'a'manɨ.” uragɨ'yɨ' gɨyɨ'rɨnɨ? Ayɨ' axɨ'yɨ' xɨ'omɨ maŋɨ' pɨ'rɨ' wiai'kiagɨ'a'yɨ' menɨranɨ?
58003019	Ayɨna'nɨ nene nɨjɨ'a' re imo'nɨŋwɨnɨ. Nea'rɨ'awe' i'na' ŋweaagɨ'a'yɨ' dɨŋɨ' mɨwɨkwɨ'ropa nero na'nɨ Gorɨxoya' xwɨ'a' dɨŋɨ' sɨxɨ' i'nɨ'ɨ'rɨxɨnɨrɨ eŋɨ'ri'mɨ wi' nɨre'moro ŋweaagɨ'a'manɨ.
58004001	Ayɨna'nɨ Gorɨxo ayɨ' dɨŋɨ' sɨxɨ' i'nɨ'ɨ'rɨxɨnɨrɨ negɨ' nea'rɨ'awe'yo sɨ'mɨmaŋɨ'yo da'nɨ urɨŋɨ'pɨ sɨnɨ eŋagɨ na'nɨ xɨ'o a'ma'yo eyeyi'ro'mɨ' nerɨ'na' wiyɨ'ne' na'nɨ re seaiaiwinɨgɨnɨrɨ, “Ayɨ' e ŋweapaxɨ' mimo'nɨŋoɨ.” seaiaiwinɨgɨnɨrɨ wa'yɨ' nerane pi'ra'nɨŋɨ' oyaneyɨ.
58004002	Negɨ' nea'rɨ'awe'yɨ' a'ma' dɨŋɨ' meaŋe nemero'na' xwɨyɨ'a' xwɨ'a' dɨŋɨ' sɨxɨ' i'nɨ'ɨ'rɨxɨnɨrɨ eŋɨ'ri'mɨ na'nɨ yayɨ' winɨpaxɨ' imo'nɨŋɨ'pɨ arɨ'a' wiagɨ'a'pa nene enɨ axɨ'pɨ arɨ'a' wiŋwa'rɨnɨ. Ayɨ' arɨ'a' nɨwiro ai' arɨ'a' nɨwiro'na' dɨŋɨ' mɨwɨkwɨ'ropa nero na'nɨ surɨ'ma' arɨ'a' nɨwia'rɨro xwɨ'a' dɨŋɨ' sɨxɨ' i'nɨ'ɨ'rɨxɨnɨrɨ imo'nɨŋɨ'ri'mɨ mɨre'mo' a'ma' dɨŋɨ' meaŋe da'nɨ penowigɨ'awixɨnɨ.
58004003	Dɨŋɨ' wɨkwɨ'roarɨŋwae'ne dɨŋɨ' sɨxɨ' i'nɨ'ɨ'rɨxɨnɨrɨ eŋe pa'wiarɨŋwa'rɨnɨ. Ayɨ' Gorɨxo rɨpɨ rɨŋɨ' eŋagɨ na'nɨ “Dɨŋɨ' sɨxɨ' i'nanɨ'wa' na'nɨ imo'nɨŋe rɨxa rɨ'a neaipɨmoa'rinɨnɨ?” nɨyaiwirane nɨjɨ'a' imo'nɨŋwɨnɨ, “Gorɨxonɨ maŋɨ' nɨwiai'kiarɨgɨ'a'yo wikɨ' rɨ'a' a'pia'wɨ'nɨŋɨ' nɨwo'nɨrɨ'na' sɨ'ŋa' womɨ da'nɨ'nɨŋɨ' re ra'rɨŋanigɨnɨ, ‘Xwɨ'a' ayɨ' dɨŋɨ' sɨxɨ' i'nɨpɨ'rɨ'a na'nɨ wipɨmoa'riŋa'pimɨ wi' nɨŋweapɨ'rɨ'a'manɨ.’ ra'rɨŋanigɨnɨ.” Xwɨ'a'ri' tɨ'nɨ aŋɨ'na tɨ'nɨ imɨxa'rɨŋe da'nɨ amɨpi' nɨpɨnɨ xɨ'o imɨxɨ'ɨ'pɨ rɨxa ya'rɨnɨŋagɨ aiwɨ xwɨyɨ'a' apɨ e rɨŋɨnigɨnɨ.
58004004	Bɨkwɨ'yo wi' e sɨ'a' we' wɨ'u'mɨ da'ŋɨ' wo nimo'nɨma'na' Sabarɨ'a' imo'nɨŋɨ'yi na'nɨ re nɨrɨnɨrɨ ea'nɨnɨ, “Gorɨxo sɨ'a' we' wɨ'u'mɨ da'ŋɨ' wo pwearɨ'na' amɨpi' nimɨxa nu'ɨsa'na' pɨ'nɨ nɨwia'rɨrɨ Sabarɨ'a' imo'nɨ'ɨ'yimɨ kikiɨ'a' nɨŋwearɨ dɨŋɨ' sɨxɨ' i'nɨŋɨ'rɨnɨ.” nɨrɨnɨrɨ ea'nɨnɨ.
58004005	A'mɨ wi' e dɨŋɨ' sɨxɨ' i'nɨpaxe na'nɨ re nɨrɨnɨrɨ ea'nɨnɨ, “Xwɨ'a' dɨŋɨ' sɨxɨ' i'nɨpɨ'rɨ'a na'nɨ Gorɨxonɨ wipɨmoa'riŋa'pimɨ wi' nɨŋweapɨ'rɨ'a' menɨnɨ.” nɨrɨnɨrɨ ea'nɨnɨ. Xwɨyɨ'a' apiau' nɨrɨnɨrɨ ea'nɨŋagɨ na'nɨ “Nene dɨŋɨ' sɨxɨ' i'nanɨ'wa' na'nɨ imo'nɨŋe rɨxa rɨ'a imo'nɨnɨ?” nɨyaiwirane nɨjɨ'a' imo'nɨŋwɨnɨ.
58004006	Eŋi'na' xwɨyɨ'a' xwɨ'a' dɨŋɨ' sɨxɨ' i'nɨpɨ'rɨ'a na'nɨ imo'nɨŋɨ'ri'mɨ na'nɨ yayɨ' winɨpaxɨ'pɨ arɨ'a' wiagɨ'a'yɨ' Gorɨxomɨ maŋɨ' xowiai'ki'mɨ' ne'ra warɨŋagɨ'a na'nɨ dɨŋɨ' sɨxɨ' i'nɨ'ɨ'rɨxɨnɨrɨ eŋe xe ŋwea'ɨ'rɨxɨnɨrɨ sɨŋwɨ' mɨwɨnɨpa eŋɨ' erɨ wi'nɨ e xe ŋwea'ɨ'rɨxɨnɨrɨ sɨŋwɨ' wɨnɨnɨ'a' erɨ eŋagɨ na'nɨ
58004007	re nɨyaiwirane nɨjɨ'a' imo'nɨŋwɨnɨ, “Nene dɨŋɨ' sɨxɨ' i'nanɨ na'nɨ imo'nɨŋe ŋweaanɨ'wa'i'na' na'nɨ Gorɨxo rɨxa sɨ'a' a'mɨ wɨyi ra'rɨŋɨ'rɨnɨ.” Bɨkwɨ'yo da'nɨ sɨ'a' ayi, ayɨ' Agwɨyɨ rɨnɨŋɨ'yirɨnɨ. Nea'rɨ'awe'yɨ' arɨ'a' mɨwigɨ'e da'nɨ na' rɨ'wɨ'yo Gorɨxo maŋɨ' mɨxɨ' ina'yɨ' Depitoya'yo da'nɨ xwɨyɨ'a' Bɨkwɨ'yo nionɨ xa'mɨ mɨŋɨ' iroa'rɨ'a'pɨ nɨrɨrɨ re rɨŋɨnigɨnɨ, “Agwɨ maŋɨ' Gorɨxonɨya' seararɨŋagɨ arɨ'a' nɨniro'na' dɨŋɨ' wakɨsɨ' minɨpa e'poyɨ.” rɨŋɨ' eŋagɨ na'nɨ “Nene dɨŋɨ' sɨxɨ' i'nanɨ'wa'i'na' rɨ'a imo'nɨnɨ?” yaiwiarɨŋwa'rɨnɨ.
58004008	Josuao negɨ' nea'rɨ'awe'yo xwɨ'a' dɨŋɨ' sɨxɨ' i'nɨ'ɨ'rɨxɨnɨrɨ eŋe nipemea'mɨ nurɨ nɨre'morɨ'na' dɨŋɨ' sɨxɨ' Gorɨxo e i'nɨ'ɨ'rɨxɨnɨrɨ wimo'nɨŋɨ'pɨ nepa ni'nɨro sɨŋwɨrɨyɨ', ayimɨ da'nɨ rɨ'wɨ'yo Gorɨxo sɨ'a' dɨŋɨ' sɨxɨ' i'nanɨ'wa' na'nɨ imo'nɨŋɨ' a'mɨ wɨyi na'nɨ rɨmɨnɨrɨ eŋɨ'manɨ.
58004009	Ayɨna'nɨ nene re nɨyaiwirane nɨjɨ'a' imo'nɨŋwɨnɨ, “Sɨ'a' Gorɨxo amɨpi' nɨ'nɨ nimɨxa'rɨma'na' dɨŋɨ' sɨxɨ' i'nɨŋɨ'yi'nɨŋɨ' imo'nɨŋɨ' axɨ'pɨ a'ma' xɨ'oya' imo'nɨgɨ'a'yɨ' na'nɨ dɨŋɨ' sɨxɨ' i'nɨpɨ'rɨ'i'na' sɨnɨ imo'nɨnɨ.” yaiwiŋwɨnɨ.
58004010	Dɨŋɨ' sɨxɨ' i'nɨ'ɨ'rɨxɨnɨrɨ eŋɨ'pimɨ pa'wiŋo, xɨ'o Gorɨxo xwɨ'a' amɨpi' nɨ'nɨ imɨmɨxɨmɨ' nɨya'rɨma'na' kikiɨ'a' nerɨ dɨŋɨ' sɨxɨ' i'nɨŋɨ'pa axɨ'pɨ e nerɨ xegɨ' e e'wɨnɨgɨnɨrɨ urɨ'peaŋɨ'pɨ nɨya'rɨma'na' xewanɨŋo rɨxa dɨŋɨ' sɨxɨ' ni'nɨrɨ ŋweanɨ.
58004011	Ayɨna'nɨ nea'rɨ'awe'yɨ' maŋɨ' Gorɨxomɨ pɨ'rɨ' nɨwiai'kiro sɨŋwepɨgɨ' neai'wapɨyagɨ'a'pimɨ nɨxɨ'dɨrane omɨ rɨ'wɨ' umoanɨgɨnɨrɨ dɨŋɨ' sɨxɨ' i'nɨ'ɨ'rɨxɨnɨrɨ eŋe ŋwea'wanɨgɨnɨrɨ anɨŋɨ' minɨ' nerane pi'ra'nɨŋɨ' nɨrɨ'kwi'nɨrane oyaneyɨ.
58004012	Ayɨ' rɨpɨ na'nɨ seararɨŋɨnɨ. Xwɨyɨ'a' Gorɨxoya'pɨ pi' pi' oenɨrɨ wimo'narɨŋɨ'pɨ tɨ'nɨ xɨxenɨ epaxɨ' imo'nɨrɨ eŋɨ' ea'nɨrɨ eŋɨ'pɨrɨnɨ. Xegɨ' ŋwa' yinɨŋɨ'nɨŋɨ' imo'nɨŋɨ'pɨ kira' maŋɨ' mɨdɨmɨda'nɨ weŋɨ' nɨ'nɨyɨ' ŋwa' yinɨŋɨ'pɨ tɨ'nɨ xɨxenɨ mimo'nɨnɨ. Kira' aga ŋwa' yinɨŋɨ' ba' xo'mɨŋɨ' xɨ'a'yo tɨ'nɨ eŋɨ' wi'wɨ'yo tɨ'nɨ dakwipaxɨ'pa xwɨyɨ'a' oya'pɨ a'ma'yo wairɨrɨ' nɨwirɨ'na' wigɨ' xwioxɨ'yo ɨ'a' nɨmia'rɨnɨrɨ aya' tɨ'nɨ dɨŋɨ' tɨ'nɨ kumɨxɨnɨŋe dakwiarɨŋɨ'rɨnɨ. Pi' pi' a'ma' dɨŋɨ' moro pi' pi' “Emɨnɨrɨ oemɨnɨ.” wimo'nɨrɨ yarɨgɨ'a'pɨ eyeyi'ro'mɨ' yarɨŋɨ'rɨnɨ.
58004013	Amɨpi' nɨ'nɨ Gorɨxo —Pi' pi' e'wa'pɨ na'nɨranɨ, rɨ'wa'pɨ na'nɨranɨ, yarɨŋɨ' imɨmɨ' neai'a'na' “Ayɨ' apɨ na'nɨ e rɨ'a'rɨnɨ. E e'a'rɨnɨ.” uranɨ'wa'o, ayɨ' orɨnɨ. Amɨpi' nɨ'nɨ o imɨxɨŋɨ'yɨ' xegɨ' sɨŋwɨ' anɨŋe da'nɨ wi' pɨ'nɨ imo'nɨpaxɨ' menɨnɨ. Amɨpi' nɨ'nɨ xegɨ' sɨŋwɨ'yo da'nɨ'nɨŋɨ' nɨpara'rɨma'na' sɨŋa'nɨ imo'nɨnɨ.
58004014	Nene apaxɨ'pa'nɨŋɨ' imo'nɨŋɨ' xwe' wo —O rɨxa aŋɨ'na'mɨnɨ peyiŋo, ayɨ' Gorɨxomɨ xewaxo Jisasorɨnɨ. Apaxɨ'pa'nɨŋɨ' imo'nɨŋɨ' xwe' o tɨ'ŋwae'ne eŋagɨ na'nɨ woa'kɨ'kɨ' nerane “Apimɨ dɨŋɨ' wɨkwɨ'roŋwɨnɨ.” rarɨŋwa'pɨ xai'wɨ' ɨ'a' oxɨraneyɨ.
58004015	Ayɨ' rɨpɨ na'nɨ rarɨŋɨnɨ. “Negɨ' apaxɨ'pa'nɨŋɨ' imo'nɨŋɨ' xwe'o nene we' ro'nɨŋɨ' imo'nɨŋɨ'pɨnɨ oyaneyɨnɨrɨ nerɨ'na' eŋɨ' mea'nɨ' yarɨŋagwɨ nɨneanɨrɨ'na' wi' dɨŋɨ' sɨpi' mɨneaiarɨnɨnɨ?” rɨseaimo'narɨnɨ? Oweoɨ, nene ɨ'wɨ' oe'poyɨnɨrɨ neai'meaarɨŋɨ'pɨ o enɨ ɨ'wɨ' oenɨrɨ wi'mea'agɨ aiwɨ wi' ɨ'wɨ' meŋo na'nɨ nene wi' e wiaiwipaxɨ' menɨnɨ. Sa “Samɨŋɨ' nimo'nɨrɨ yarɨŋagwɨ nɨneanɨrɨ'na' ananɨ dɨŋɨ' sɨpi' neaiarɨŋorɨ'anɨ?” wiaiwipaxɨ'rɨnɨ.
58004016	Negɨ' apaxɨ'pa'nɨŋɨ' imo'nɨŋɨ' xwe'o e imo'nɨŋo eŋagɨ na'nɨ amɨpi' samɨŋɨ' neaimɨxɨpaxɨ' imo'nɨŋɨ'pɨ wi' neai'mea'a'na' Gorɨxo —O a'ma'yo aya' xwapɨ' urɨmɨxarɨŋorɨnɨ. O wa' neawianɨrɨ aya' nearɨmɨxɨrɨ oenɨrɨ wara' sarɨ'wa' mɨma'rɨnɨpa nerane oya' sia' i'kwiaŋwɨ'na tɨ'ŋɨ' e aŋwɨ e'nɨŋɨ' u'wanɨgɨnɨ.
58005001	Apaxɨ'pa'nɨŋɨ' imo'nɨgɨ'a' xwe' wo wo nowanɨ ɨ'wɨ' wigɨ' a'ma' yarɨgɨ'a'pɨ na'nɨ Gorɨxoya' i'ra'ɨ' onɨŋe na'nɨ nɨwurɨyiro aiwa' peaxɨ' utiro rɨdɨyowa' wiiro epɨ'rɨ'a na'nɨ xɨ'o wigɨ' imo'nɨgɨ'a'yo da'nɨ e'ɨ'nɨŋɨ' nɨyoarɨ urɨ'peaarɨŋowarɨnɨ.
58005002	Awa enɨ we' ro'nɨŋɨ' imo'nɨŋɨ'pɨnɨ oyaneyɨnɨrɨ nero ai' eŋɨ' nea'nɨro mɨxɨmopaxɨ' wi'agɨ'a na'nɨ wigɨ' a'ma' majɨ'a' nero xeŋwɨ'mɨnɨ kɨnɨmo'nɨ'a'yo ananɨ awayinɨ mɨmeyo'wa'rɨ' wipaxowarɨnɨ.
58005003	We' ro'nɨŋɨ' imo'nɨŋɨ'pɨnɨ oyaneyɨnɨrɨ nero ai' eŋɨ' nea'nɨro mɨxɨmopaxɨ' wi'agɨ'a na'nɨ wigɨ' a'ma' ɨ'wɨ' yarɨgɨ'a'pɨ na'nɨ rɨdɨyowa' wiiarɨgɨ'a'pa ɨ'wɨ' wiwanɨŋowa yarɨgɨ'a'pɨ na'nɨ enɨ rɨdɨyowa' minɨpaxɨ' mimo'nɨgɨ'a'warɨnɨ. Awa enɨ aga ninɨpaxowarɨnɨ.
58005004	A'ma' wo xewanɨŋo we' i'kwiaŋwɨ'yo nɨŋwɨra'rɨnɨrɨ xɨ'o xegɨ' dɨŋɨ'yo da'nɨ rɨ'pea'narɨŋɨ'manɨ. Oweoɨ, nowanɨ eŋi'na' Gorɨxo xɨ'o xegɨ' dɨŋɨ' tɨ'nɨ Erono apɨ e oimo'nɨrɨ we'yo ɨ'a' umɨrɨŋɨ'pa axɨ'pɨ umɨra'na' apaxɨ'pa'nɨŋɨ' imo'nɨŋɨ' xwe'owa imo'narɨgɨ'a'rɨnɨ.
58005005	Kiraiso enɨ xewanɨŋo sea'yɨ e nɨmɨ'eyoa'nɨrɨ apaxɨ'pa'nɨŋɨ' imo'nɨŋɨ' xwe' wonɨ oimo'nɨmɨnɨrɨ mɨrɨ'pea'nɨŋɨnigɨnɨ. Oweoɨ, Gorɨxo omɨ sea'yɨ e numɨ'eyoarɨ Bɨkwɨ'yo nɨrɨnɨrɨ ea'nɨŋɨ' rɨpɨ urɨŋɨnigɨnɨ, “Joxɨ gɨ' i'woxɨ oimo'nɨrɨ simɨxɨ'a'rɨnɨ. Agwɨ ri'na' joxɨ'nɨŋɨ' semea'a'rɨnɨ.” nurɨrɨ
58005006	Bɨkwɨ'yo a'mɨ wi' e nɨrɨnɨrɨ ea'nɨŋɨ' rɨpɨ enɨ urɨŋɨnigɨnɨ, “Apaxɨ'pa'nɨŋɨ' imo'nɨŋɨ' Merikisedeko nimo'nɨrɨ eŋɨ' yapɨ joxɨ enɨ axɨ'pɨ anɨŋɨ' na'nɨ e imo'nɨ'ɨrɨxɨnɨ.” urɨŋɨ' eŋagɨ na'nɨ Kiraiso e imo'nɨŋɨ'rɨnɨ.
58005007	Xa'mɨ o a'ma' nimo'nɨrɨ xwɨ'a' tɨ'yo nɨŋwearɨ'na' “A'ma' nɨpɨkianɨro yarɨgɨ'a'pɨ na'nɨ wa'yɨ' ninɨnɨgɨnɨrɨ a'po dɨŋɨ' sɨxɨ' nɨmi'mopaxorɨ'anɨ?” nɨyaiwirɨ arɨra' oninɨrɨ ŋwɨ' pɨyɨ' nɨwɨ'rɨnɨrɨ gwɨ'nɨ' kɨ'kɨ'a' tɨ'nɨ rɨxɨŋɨ' ura'na' xanomɨ arɨ'a' nɨwirɨ pi'ra'nɨŋɨ' yapenɨŋo eŋagɨ na'nɨ omɨ xɨxenɨ arɨ'a' wiŋorɨnɨ.
58005008	O Gorɨxomɨ xewaxo ai' rɨ'nɨŋɨ' xɨ'omɨ nɨwi'mearɨ peŋɨ'yo da'nɨ re nɨyaiwirɨ nɨjɨ'a' imo'nɨŋɨ'rɨnɨ, “A'pomɨ arɨ'a' nɨwirɨ xɨxenɨ nerɨ'na' apɨ e xɨxenɨ ri' rɨni'meaarɨnɨ?” E nɨyaiwirɨ nɨjɨ'a' nimo'nɨrɨ
58005009	xano wimo'nɨŋɨ' nɨpɨnɨ rɨxa sɨpearɨ'mɨ' nɨya'rɨrɨ na'nɨ a'ma' xɨ'omɨ pɨ'rɨ' mɨwiai'ki' arɨ'a' wiarɨgɨ'a' gɨyɨ' gɨyɨ' nɨ'nɨ anɨŋɨ' minɨ' i'ni'na' naŋɨ'nɨ ŋweapɨ'rɨ'a na'nɨ yea'yɨ' uyimɨxemeapaxo imo'nɨrɨ
58005010	Gorɨxo re ra'rɨŋɨ'pɨ tɨ'nɨ xɨxenɨ imo'nɨrɨ eŋɨ'rɨnɨ, “Xwe' apaxɨ'pa'nɨŋɨ' imo'nɨŋɨ' Merikisedeko imo'nɨŋɨ'pa axɨ'pɨ imo'nɨŋorɨnɨ.” ra'rɨŋɨ'pɨ tɨ'nɨ xɨxenɨ imo'nɨrɨ eŋɨ'rɨnɨ.
58005011	“Nionɨ ‘Kiraiso na'nɨ nɨrɨrɨ'na' Merikisedeko na'nɨ nɨrɨrɨ'nɨŋɨ' apɨ'nɨŋɨ' apɨ'nɨŋɨ' imo'nɨnɨ.’ osearɨmɨnɨ.” nɨnimo'nɨrɨ aiwɨ arɨ'a' iwayɨ' pɨ'rogɨ'a'yɨ'ne', seyɨ'ne' mɨ'kɨ'pɨ na'nɨ nɨjɨ'a' imo'nɨpɨ'rɨ na'nɨ arɨge searɨmɨ'ɨnɨ?
58005012	None aya' wi' seare'wapɨyiŋwa' eŋagwɨ na'nɨ xamɨŋɨ'yɨ'ne' e da'nɨ wi'yo nure'wapɨyipaxɨ' nimo'nɨrɨ'na' ayɨ' naŋɨ' imo'nɨmɨnɨrɨ eŋɨ' aiwɨ seyɨ'ne' sɨnɨ majɨmajɨ'a' yarɨŋagɨ'a na'nɨ a'ma' wi' a'mɨ Kiraiso na'nɨ sɨrɨmɨŋɨ' imo'nɨŋɨ'pimɨ da'nɨ nɨseare'wapɨyipaxɨ' imo'nɨgɨ'a'yɨ'ne'rɨnɨ. Seyɨ'ne' aiwa' nɨpaxɨ' mimo'nɨ' amɨŋɨ'nɨ narɨgɨ'a'yɨ' yapɨ imo'nɨŋoɨ.
58005013	Ayɨ' rɨpɨ na'nɨ seararɨŋɨnɨ. A'ma' aiwa' nɨpaxɨ' mimo'nɨ' sɨnɨ amɨŋɨ' narɨgɨ'a'yɨ' nɨ'nɨ “Apɨ nerɨ'na' we' ro'nɨŋɨ'pɨ yarɨŋoɨ.” rɨnɨŋɨ'pɨ na'nɨ majɨ'a' nero na'nɨ sɨnɨ niai'wɨ' pɨ'opia yapɨ imo'nɨŋoɨ.
58005014	E nerɨ ai' aiwa'yɨ' a'ma' rɨxa a'mɨna'nɨŋɨ' imo'nɨgɨ'a'yɨ' narɨgɨ'a'rɨnɨ. A'ma' e imo'nɨgɨ'a'yɨ' wigɨ' dɨŋɨ' tɨ'nɨ pi'ra'nɨŋɨ' e'wapɨ'narɨgɨ'a' eŋagɨ na'nɨ naŋɨ' imo'nɨŋɨ'pɨranɨ, sɨpi' imo'nɨŋɨ'pɨranɨ, ananɨ mi' o'mɨxarɨgɨ'a'yɨ'rɨnɨ.
58006001	Ayɨna'nɨ, nene xwɨyɨ'a' Kiraiso na'nɨ sɨrɨmɨŋɨ' imo'nɨŋɨ'pɨnɨ anɨŋɨ' minɨ' mɨrɨnɨpa oyaneyɨ. I'ni'na' a'mɨ a'mɨ xwɨyɨ'a' sɨrɨmɨŋɨ' imo'nɨŋɨ' rɨpɨ rɨpɨ nɨtɨwayɨrorɨ mɨrɨnɨpa oyaneyɨ. Xwɨyɨ'a' negɨ' ɨ'wɨ' amɨpi' ne'ra nurɨ'na' anɨ'nɨmɨxɨnanɨrane yarɨŋwa'pɨ aga rɨ'wɨ'mɨnɨ nɨmamopaxɨ'pɨranɨ, xwɨyɨ'a' Gorɨxomɨ aga dɨŋɨ' nɨwɨkwɨ'ropaxɨ'pɨranɨ, xwɨyɨ'a' igɨ'a' xɨxegɨ'nɨ ea'narɨŋwa'pɨranɨ, Gorɨxo naŋɨ' owimɨxɨnɨrɨ we' sea'yɨ e wikwia'rarɨŋwa'pɨranɨ, a'ma' pegɨ'a'yɨ' a'mɨ wia'pɨ'nɨmeapɨ'rɨ'a'pɨranɨ, Gorɨxo a'ma'yo mi' o'mo'mɨxɨmɨ' nerɨ xwɨyɨ'a' umea'ra'na' anɨŋɨ' ŋweapɨ'rɨ'a'pɨranɨ, xwɨyɨ'a' apɨ apɨ a'mɨ nɨtɨwayɨrorɨ me'wapɨ'nɨpa oyaneyɨ. Sa xwɨyɨ'a' Gorɨxoya' a'ma' arɨ'a' nɨwirɨŋɨ'pimɨ da'nɨ yo'ɨ' imo'nɨpaxɨ'pɨ e'wapɨ'nanɨ na'nɨ oxɨ'meaaneyɨ.
58006002	Ayɨna'nɨ, nene xwɨyɨ'a' Kiraiso na'nɨ sɨrɨmɨŋɨ' imo'nɨŋɨ'pɨnɨ anɨŋɨ' minɨ' mɨrɨnɨpa oyaneyɨ. I'ni'na' a'mɨ a'mɨ xwɨyɨ'a' sɨrɨmɨŋɨ' imo'nɨŋɨ' rɨpɨ rɨpɨ nɨtɨwayɨrorɨ mɨrɨnɨpa oyaneyɨ. Xwɨyɨ'a' negɨ' ɨ'wɨ' amɨpi' ne'ra nurɨ'na' anɨ'nɨmɨxɨnanɨrane yarɨŋwa'pɨ aga rɨ'wɨ'mɨnɨ nɨmamopaxɨ'pɨranɨ, xwɨyɨ'a' Gorɨxomɨ aga dɨŋɨ' nɨwɨkwɨ'ropaxɨ'pɨranɨ, xwɨyɨ'a' igɨ'a' xɨxegɨ'nɨ ea'narɨŋwa'pɨranɨ, Gorɨxo naŋɨ' owimɨxɨnɨrɨ we' sea'yɨ e wikwia'rarɨŋwa'pɨranɨ, a'ma' pegɨ'a'yɨ' a'mɨ wia'pɨ'nɨmeapɨ'rɨ'a'pɨranɨ, Gorɨxo a'ma'yo mi' o'mo'mɨxɨmɨ' nerɨ xwɨyɨ'a' umea'ra'na' anɨŋɨ' ŋweapɨ'rɨ'a'pɨranɨ, xwɨyɨ'a' apɨ apɨ a'mɨ nɨtɨwayɨrorɨ me'wapɨ'nɨpa oyaneyɨ. Sa xwɨyɨ'a' Gorɨxoya' a'ma' arɨ'a' nɨwirɨŋɨ'pimɨ da'nɨ yo'ɨ' imo'nɨpaxɨ'pɨ e'wapɨ'nanɨ na'nɨ oxɨ'meaaneyɨ.
58006003	Gorɨxo apɨ xe oe'poyɨnɨrɨ sɨŋwɨ' nɨneanɨrɨ'na'yɨ', ananɨ yanɨ'wɨnɨ.
58006004	Ayɨ' rɨpɨ na'nɨ “Xwɨyɨ'a' xa'mɨ nɨtɨwayɨrorane e'wapɨ'nɨŋwa'pɨ pɨ'nɨ nɨwia'rɨrane xwɨyɨ'a' yo'ɨ' imo'nanɨ'wa' na'nɨ imo'nɨŋɨ'pɨ oxɨ'meaaneyɨ.” seararɨŋɨnɨ. A'ma' Gorɨxo xewanɨŋo na'nɨ “E imo'nɨŋorɨ'anɨ?” oyaiwi'poyɨnɨrɨ rɨxa wɨ'a' wo'ki'mɨxɨrɨ a'ma' aiwa' gɨ'gɨ' nerɨ'na' nɨjɨ'a' awɨ'i' yarɨŋɨ' imo'nɨŋɨ'pɨ na'nɨ imo'narɨgɨ'a'pa axɨ'pɨ'nɨŋɨ' e nero aŋɨ'namɨ da'nɨ Gorɨxo neaiapɨŋɨ'pɨ na'nɨ nɨjɨ'a' imo'nɨro kwi'yɨ' oya'pɨ a'ma' wi'yo tɨ'nɨ nawi'nɨ wai'nɨrɨ
58006005	a'ma' aiwa' awɨ'i' imo'nɨŋɨ'pɨ gɨ'gɨ' nerɨ'na' “Naŋɨ' imo'nɨnɨ.” yaiwiarɨgɨ'a'pa xwɨyɨ'a' Gorɨxoya'pɨ tɨ'nɨ eŋɨ' ea'nɨŋɨ' o yea'yɨ' nɨneayimɨxemearɨ neameŋweanɨ'i'na' imo'nɨŋɨ'pɨ tɨ'nɨ axɨ'pɨ gɨ'gɨ'nɨŋɨ' nerɨ'na' “Naŋɨ' imo'nɨnɨ.” yaiwiro ne'ɨ'asa'na'
58006006	dɨŋɨ' wɨkwɨ'roarɨgɨ'a'pɨ rɨ'wɨ'mɨnɨ nɨmamorɨ'na'yɨ', ayɨ' Gorɨxomɨ xewaxomɨ ikayɨ'wɨ' oumearɨ'poyɨnɨrɨ a'mɨ yoxa'ɨ'pa'mɨ'nɨŋɨ' yekwɨroa'rarɨŋagɨ'a na'nɨ a'mɨ xwɨyɨ'a' kɨnɨmo'nɨ'ɨ'rɨxɨnɨrɨ urɨpaxɨ' imo'nɨŋɨ'pɨ bɨ menɨnɨ.
58006007	Ayɨ' rɨpɨ na'nɨ seararɨŋɨnɨ. Xwɨ'a' inia' a'mɨ a'mɨ nearɨ ai'na'na' a'ma' aiwa' omɨŋɨ' ɨwɨ'a' urɨ'a'yɨ' na'nɨ aiwa' naŋɨ' yaparɨŋɨ'pɨ, ayɨ' Gorɨxo aiwa' naŋɨ' oyapɨnɨrɨ xwɨyɨ'a' tɨ'nɨ pi'ra'nɨŋɨ' imɨxarɨŋɨ'pɨrɨnɨ.
58006008	E nerɨ ai' xwɨ'a' inia' a'mɨ a'mɨ nearɨ nai'nɨrɨ aiwɨ aiwa' naŋɨ' mɨyapɨ' ara' eŋɨ' tɨ'ŋɨ'nɨ kɨso'na'rarɨŋɨ'pɨ, ayɨ' ra'ɨ'nɨŋɨ' imo'nɨŋɨ'pɨ eŋagɨ na'nɨ Gorɨxo rɨxa nɨramɨxɨmɨnɨrɨ na'nɨ imo'nɨrɨ a'rɨ'a' yimɨnɨrɨ na'nɨ imo'nɨrɨ eŋɨ'pɨrɨnɨ.
58006009	Dɨŋɨ' sɨxɨ' seayiŋa'yɨ'ne', nionɨ mɨxɨ' e nɨsearɨrɨ aiwɨ “Seyɨ'ne' nionɨ mɨxɨ' searɨ'a'pɨ mɨyarɨŋoɨ.” nimo'narɨnɨ. “O'ɨ' Gorɨxo yea'yɨ' seayimɨxemeanɨ'a na'nɨ imo'nɨŋɨ'yi'mɨnɨ xɨ'darɨŋoɨ.” nimo'narɨnɨ.
58006010	Ayɨ' rɨpɨ na'nɨ seararɨŋɨnɨ. Gorɨxo xɨxenɨ mimo'nɨŋɨ'pɨ tɨ'nɨ mɨyarɨŋo eŋagɨ na'nɨ amɨpi' seyɨ'ne' xɨ'omɨ nɨxɨ'dɨro'na' ero a'ma' xegɨ' imo'nɨgɨ'a'yo arɨra' wigɨ'a'pɨ sɨnɨ nɨwirɨŋɨ'yo da'nɨ sɨwa' re'nɨŋɨ' winɨro “Nene Gorɨxoxɨ dɨŋɨ' sɨxɨ' rɨyiŋwɨnɨ.” sɨwa' e'nɨŋɨ' winɨro yarɨgɨ'a'pɨ na'nɨ o wi' arɨ'a' ikeamopaxɨ' menɨnɨ.
58006011	Seyɨ'ne' rɨ'wɨ' sɨwɨ'a' nɨyirɨ me' a'ma' eŋɨ' nea'nɨro Gorɨxomɨ dɨŋɨ' wɨkwɨ'roro “Xewanɨŋo o'ɨ' oneaimonɨ.” yaiwiro yarɨgɨ'a'yo da'nɨ Gorɨxo sɨ'mɨmaŋɨ'yo da'nɨ “Nɨsiimɨ'a'rɨnɨ.” urɨŋɨ'pɨ wi'meaarɨŋɨ'yo ikanɨŋɨ' wiaxɨ'dɨpɨ'rɨ na'nɨ seyɨ'ne' wiyɨ'ne'nɨ wiyɨ'ne'nɨ amɨpi' nɨ'nɨ oneai'meanɨnɨrɨ dɨŋɨ' ikwɨ'moarɨgɨ'a'pɨ seai'meanɨ'e na'nɨ anɨŋɨ' minɨ' rɨ'wɨ' nɨyunɨro dɨŋɨ' nikwɨ'mo'a u'ɨ'rɨxɨnɨ.
58006012	Seyɨ'ne' rɨ'wɨ' sɨwɨ'a' nɨyirɨ me' a'ma' eŋɨ' nea'nɨro Gorɨxomɨ dɨŋɨ' wɨkwɨ'roro “Xewanɨŋo o'ɨ' oneaimonɨ.” yaiwiro yarɨgɨ'a'yo da'nɨ Gorɨxo sɨ'mɨmaŋɨ'yo da'nɨ “Nɨsiimɨ'a'rɨnɨ.” urɨŋɨ'pɨ wi'meaarɨŋɨ'yo ikanɨŋɨ' wiaxɨ'dɨpɨ'rɨ na'nɨ seyɨ'ne' wiyɨ'ne'nɨ wiyɨ'ne'nɨ amɨpi' nɨ'nɨ oneai'meanɨnɨrɨ dɨŋɨ' ikwɨ'moarɨgɨ'a'pɨ seai'meanɨ'e na'nɨ anɨŋɨ' minɨ' rɨ'wɨ' nɨyunɨro dɨŋɨ' nikwɨ'mo'a u'ɨ'rɨxɨnɨ.
58006013	Eŋi'na' Gorɨxo Ebɨrɨ'amoya' sɨ'mɨmaŋɨ'yo da'nɨ Bɨkwɨ'yo nɨrɨnɨrɨ ea'nɨŋɨ' rɨpɨ urɨŋɨnigɨnɨ, “Nionɨ pi'ra'nɨŋɨ' simɨxɨrɨ dɨxɨ' ra'rɨ'awe'yo saya' wimɨxɨrɨ nemɨ'a'rɨnɨ.” urɨŋɨnigɨnɨ. E sɨ'ŋa' wo arɨ'a' eŋe da'nɨ'nɨŋɨ' nurɨrɨ'na' a'ma' wo xɨ'omɨ sea'yɨ e mu'ro'nɨŋo arɨ'a' eŋe da'nɨ rɨpaxɨ' meŋagɨ na'nɨ xewanɨŋo na'nɨ nɨrɨnɨrɨ urɨŋɨnigɨnɨ.
58006014	Eŋi'na' Gorɨxo Ebɨrɨ'amoya' sɨ'mɨmaŋɨ'yo da'nɨ Bɨkwɨ'yo nɨrɨnɨrɨ ea'nɨŋɨ' rɨpɨ urɨŋɨnigɨnɨ, “Nionɨ pi'ra'nɨŋɨ' simɨxɨrɨ dɨxɨ' ra'rɨ'awe'yo saya' wimɨxɨrɨ nemɨ'a'rɨnɨ.” urɨŋɨnigɨnɨ. E sɨ'ŋa' wo arɨ'a' eŋe da'nɨ'nɨŋɨ' nurɨrɨ'na' a'ma' wo xɨ'omɨ sea'yɨ e mu'ro'nɨŋo arɨ'a' eŋe da'nɨ rɨpaxɨ' meŋagɨ na'nɨ xewanɨŋo na'nɨ nɨrɨnɨrɨ urɨŋɨnigɨnɨ.
58006015	Ayɨna'nɨ Ebɨrɨ'amo yo'mɨŋɨ' nimo'nɨrɨ “Gorɨxo nɨrɨŋɨ'pɨ xegɨ' dɨŋɨ' tɨ'nɨ xe o'ɨ' nimo'wɨnɨgɨnɨ.” nɨyaiwirɨ wenɨŋɨ' nerɨ nɨŋweaŋɨsa'na' eŋa'na' wi'meaŋɨnigɨnɨ.
58006016	A'ma' “Nepa neararɨnɨ.” oyaiwi'poyɨnɨrɨ nurɨro'na' nɨyɨmɨŋɨ' imo'nɨŋɨ' sea'yɨ e wimo'nɨŋɨ' bimɨ da'nɨ urarɨgɨ'a'rɨnɨ. A'ma' xwɨyɨ'a' xɨmɨxɨmɨ' ninɨro nɨrɨnɨro'na' xwɨyɨ'a' apɨ rɨ'a'pimɨ da'nɨ saŋi'narɨŋɨ'rɨnɨ.
58006017	Ayɨna'nɨ Gorɨxo a'ma' xɨ'o Ebɨrɨ'amomɨ sɨ'mɨmaŋɨ'yo da'nɨ urɨŋɨ'pɨ wi'meanɨ'a'yɨ' re oyaiwi'poyɨnɨrɨ, “Gorɨxo arɨ'omɨ ‘Naŋɨ' e nɨseaiimɨ'a'rɨnɨ.’ urɨŋɨ'pɨ a'mɨ na' rɨ'wɨ'yo aiwɨ xegɨ' dɨŋɨ' nɨkɨnɨmo'nɨrɨ kikiɨ'a' epaxɨ'manɨ.” oyaiwi'poyɨnɨrɨ sɨ'ŋa'yo da'nɨ'nɨŋɨ' nɨrɨrɨ'na' xewanɨŋomɨ da'nɨ nɨrɨnɨrɨ e urɨŋɨ'pɨ na'nɨ a'mɨ sopɨŋɨ' wa'rɨŋɨnigɨnɨ.
58006018	Gorɨxo, yapɨ' mɨrɨpaxɨ' imo'nɨŋo “Sɨ'mɨmaŋɨ'yo da'nɨ rɨrarɨŋɨnɨ.” urɨŋɨ'pɨ sɨwia' imo'nɨpaxɨ' meŋagɨ aiwɨ a'mɨ sɨwia' mimo'nɨpaxɨ' bɨ xewanɨŋomɨ da'nɨ urɨnɨŋɨ' eŋagɨ na'nɨ nene ananɨ eŋɨ' sɨxɨ' nea'mɨxɨnɨrɨ ŋweaŋwɨnɨ. Nene —Gorɨxo yea'yɨ' neaimɨxɨ'wɨnɨgɨnɨrɨ o tɨ'a'mɨnɨ e'ɨ' nurane sɨmaŋwɨ'yo'nɨŋɨ' yea'yɨ' wurɨ'nɨŋwae'nerɨnɨ. Nene o neaiinɨ'a na'nɨ dɨŋɨ' wikwɨ'moarɨŋwa'pɨ xai'wɨ' ɨ'a' xɨranɨ na'nɨ eŋɨ' sɨxɨ' nea'mɨxɨnɨrɨ ŋweaŋwɨnɨ.
58006019	Nene dɨŋɨ' wikwɨ'moarɨŋwa' apimɨ da'nɨ dɨŋɨ' sɨ'kɨ'kɨ' nomɨxɨnɨrane ŋweaŋwɨnɨ. Sɨ'kɨ'kɨ' onɨŋɨ'wa' eŋagɨ na'nɨ aŋɨ' rɨdɨyowa' yarɨgɨ'iwa'mɨ awawa' ŋwɨ'a'wa'mɨ rapɨrapɨ' epaŋioa'rɨnɨŋu'mɨ i'nɨrɨwa'mɨnɨ'nɨŋɨ' ananɨ pa'wiarɨŋwa'rɨnɨ.
58006020	I'nɨmɨ e Jisaso rɨxa anɨŋɨ' i'ni'na' na'nɨ apaxɨ'pa'nɨŋɨ' imo'nɨŋɨ' xwe' Merikisedeko imo'nɨŋɨ'pa axɨ'pɨ nimo'nɨma'na' nene arɨra' neainɨnɨ'a na'nɨ xa'mɨ nɨneamea'a pa'wiŋɨ'rɨnɨ.
58007001	Merikisedeko —O mɨxɨ' ina'yɨ' aŋɨ' Seremɨyɨ rɨnɨŋɨ'pimɨ umeŋweaagorɨnɨ. Ŋwɨ'a' sea'yɨ e imo'nɨŋoya' apaxɨ'pa'nɨŋɨ' imo'nɨŋorɨnɨ. O Ebɨrɨ'amo mɨxɨ' ina'yɨ' wau' wau' awamɨ xopɨra'rɨ' nɨya'rɨmo weaparɨ'na' o'ɨ' e o'ro'rɨ' ninɨri'na' Gorɨxoya' dɨŋɨ'yo da'nɨ naŋɨ'nɨ owi'meanɨrɨ xwɨyɨ'a' bɨ tɨ'nɨ naŋɨ' wimɨxɨŋorɨnɨ.
58007002	Amɨpi' Ebɨrɨ'amo pɨkiomea'ɨ'pɨ yaŋɨ' we' wu'kau' nɨmema'na' bɨ mɨnɨ wiŋo, ayɨ' Merikisedeko orɨnɨ. Xegɨ' yoɨ' Merikisedekoyɨ rɨnɨŋɨ'pɨ, ayɨ' xa'mɨ negɨ' aga pɨ'ne'yo da'nɨ mɨxɨ' ina'yɨ' we' ro'nɨŋɨ' umeŋweaarɨŋoyɨ rarɨŋwa'pɨrɨnɨ. O Seremɨ da'ŋɨ' mɨxɨ' ina'yoyɨ rɨnɨŋɨ'pɨ enɨ negɨ' aga pɨ'ne'yo da'nɨ mɨxɨ' ina'yɨ' a'ma' nɨwayɨro'nɨro ŋweapɨ'rɨ na'nɨ wimɨxarɨŋoyɨ rarɨŋwa'pɨrɨnɨ.
58007003	Bɨkwɨ'yo da'nɨ xwɨyɨ'a' bɨ mɨrɨnɨŋagɨ na'nɨ o na'nɨ re rɨpaxɨ'rɨnɨ, “O xano tɨ'nɨ xɨna'i' tɨ'nɨ mayɨ' erɨ xegɨ' ɨ'wia'rɨ'awe' enɨ mayɨ' erɨ eŋorɨnɨ. Sɨ'a' xɨna'i' xɨrɨŋɨ'yi mimo'nɨpa erɨ sɨ'a' xɨ'o penɨ'a'yi mimo'nɨpa erɨ eŋorɨnɨ. Ayɨna'nɨ o niai'wɨ' Gorɨxoya'o'nɨŋɨ' imo'nɨŋo eŋagɨ na'nɨ apaxɨ'pa' anɨŋɨ' minɨ' imo'nɨŋorɨnɨ.” rɨpaxɨ'rɨnɨ.
58007004	Sea'yɨ e Merikisedeko imo'nɨŋɨ'pɨ na'nɨ bɨ dɨŋɨ' mo'poyɨ. Negɨ' arɨ'o i'rɨŋo Ebɨrɨ'amo amɨpi' awiaxɨ' imo'nɨŋɨ' wi' mɨxɨ' nerɨ pɨkiomeaŋɨ'yɨ' yaŋɨ' we' wu'kau' nɨtɨma'na' bɨ mɨnɨ wiŋo ayɨ' orɨnɨ.
58007005	Ripaioya' ɨ'wia'rɨ'awe' apaxɨ'pa'nɨŋɨ' imo'nɨgɨ'a'wa Gorɨxoya' ŋwɨ' ikaxɨ' rɨnɨŋɨ'pɨ tɨ'nɨ xɨxenɨ nɨxɨ'dɨro na'nɨ wigɨ' axɨ'yɨ', ayɨ' enɨ Ebɨrɨ'amoya' ɨ'wia'rɨ'awe'yɨ' imo'nɨŋagɨ'a aiwɨ wigɨ' amɨpi' yaŋɨ' we' wu'kau' me'ɨ'a'pɨ bɨ ura'parɨgɨ'a'rɨnɨ.
58007006	E nerɨ ai' Merikisedeko, Ripaioya' ɨ'wia'rɨ'awe'yɨ' wo mimo'nɨŋagɨ aiwɨ Ebɨrɨ'amo, Gorɨxo sɨ'mɨmaŋɨ'yo da'nɨ “E nɨseaiimɨ'a'rɨnɨ.” urɨŋo nɨpɨkiomearɨ yaŋɨ' we' wu'kau' me'ɨ'pɨ bɨ Merikisedeko nura'pɨrɨ omɨ naŋɨ' bɨ owi'meanɨrɨ xwɨyɨ'a' bɨ tɨ'nɨ naŋɨ' wimɨxɨŋɨnigɨnɨ.
58007007	Xwɨyɨ'a' rɨpɨ a'ma' wi' “Nepamanɨ.” nɨyaiwirɨ rɨpaxɨ'pɨmanɨ. Naŋɨ'pɨ owi'meanɨrɨ xwɨyɨ'a' bɨ tɨ'nɨ wimɨxarɨŋo, sea'yɨ e wimo'nɨŋorɨnɨ. Naŋɨ'pɨ wi'mea'o, omɨ sɨmaŋwɨ'yo'nɨŋɨ' i'nɨmɨ wurɨ'nɨŋorɨnɨ.
58007008	Ripaioya' ɨ'wia'rɨ'awe'wa —Awa nɨpepɨ'rɨ'a na'nɨ imo'nɨgɨ'a'warɨnɨ. Awa wigɨ' axɨ'yɨ' yaŋɨ' we' wu'kau' me'ɨ'a'pɨ bɨ nura'pɨro'na' ayɨ' a'ma' nɨpepɨ'rɨ'a'wanɨ ura'parɨgɨ'a aiwɨ Merikisedeko nura'pɨrɨ'na' xɨ'o na'nɨ Bɨkwɨ'yo rɨnɨŋɨ'pa anɨŋɨ' ŋweaŋo ura'pɨŋɨnigɨnɨ.
58007009	Rɨpɨ enɨ rɨpaxɨ'rɨnɨ, “Ebɨrɨ'amo yaŋɨ' xɨ'o me'ɨ'pɨ Merikisedeko tɨ'nɨ o'ɨ' e o'ro'rɨ' ninɨri mɨnɨ wi'a'na' Ripaio —Oya' ɨ'wia'rɨ'awe' wigɨ' wi'nɨyɨ' yaŋɨ' we' wu'kau' me'ɨ'a'pɨ bɨ ura'parɨgɨ'a'wamɨ xia'worɨnɨ. O enɨ sɨnɨ xegɨ' xia'wo Ebɨrɨ'amoya' ki'mɨŋɨ'yo i'nɨŋagɨ na'nɨ xia'wo Ebɨrɨ'amo yaŋɨ' nɨmerɨ Merikisedekomɨ wi'ɨ'pa e'nɨŋɨ' nerɨ mɨnɨ wiŋɨnigɨnɨ.” rɨpaxɨ'rɨnɨ.
58007010	Rɨpɨ enɨ rɨpaxɨ'rɨnɨ, “Ebɨrɨ'amo yaŋɨ' xɨ'o me'ɨ'pɨ Merikisedeko tɨ'nɨ o'ɨ' e o'ro'rɨ' ninɨri mɨnɨ wi'a'na' Ripaio —Oya' ɨ'wia'rɨ'awe' wigɨ' wi'nɨyɨ' yaŋɨ' we' wu'kau' me'ɨ'a'pɨ bɨ ura'parɨgɨ'a'wamɨ xia'worɨnɨ. O enɨ sɨnɨ xegɨ' xia'wo Ebɨrɨ'amoya' ki'mɨŋɨ'yo i'nɨŋagɨ na'nɨ xia'wo Ebɨrɨ'amo yaŋɨ' nɨmerɨ Merikisedekomɨ wi'ɨ'pa e'nɨŋɨ' nerɨ mɨnɨ wiŋɨnigɨnɨ.” rɨpaxɨ'rɨnɨ.
58007011	Eŋi'na' Gorɨxo ŋwɨ' ikaxɨ' xɨ'o rɨŋɨ'pɨ Mosesomɨ mɨnɨ nɨwirɨ'na' Ripaioya'yɨ' apaxɨ'pa'nɨŋɨ' imo'nɨpɨ'rɨ'a na'nɨ ra'rɨŋɨnigɨnɨ. Apaxɨ' Ripaioya'yɨ' imo'nɨgɨ'a'pa' Gorɨxo apa' e enɨ'a'pɨ na'nɨ imo'nɨ'wɨnɨgɨnɨrɨ ra'rɨŋɨ'pɨ tɨ'nɨ ayɨ' xɨxenɨ nero we' nɨroa'rɨro sɨŋwɨrɨyɨ', apaxɨ' a'mɨ xegɨ' bɨ imo'nɨŋɨ' ba', Erono imo'nɨŋɨ'pa'nɨŋɨ' marɨ'a'ɨ, Merikisedeko imo'nɨŋɨ'pa'nɨŋɨ' imo'nɨŋɨ' ba' imo'nɨmɨnɨrɨ eŋɨ'manɨ.
58007012	Apaxɨ' Ripaioya'yɨ' imo'nɨŋɨ'pa' apa'nɨ mimo'nɨŋagɨ na'nɨ a'mɨ ba' imo'nɨŋɨ'rɨnɨ. Ayɨna'nɨ ŋwɨ' ikaxɨ' nɨrɨnɨrɨ ea'nɨŋɨ' axɨ'pɨnɨ sɨnɨ nimo'nɨpaxɨ'manɨ. A'mɨ bɨ enɨ imo'nɨpaxɨ'rɨnɨ.
58007013	A'mɨna' Jisaso, Gorɨxo e rɨŋoyɨ' Ripaioya'omanɨ. Gwɨ' wɨri'mɨ da'ŋorɨnɨ. Xegɨ' gwɨ' ari'mɨ da'ŋɨ' wo eŋi'na' rɨdɨyowa' erɨ apaxɨ'pa'nɨŋɨ' imo'nɨrɨ yagɨ'manɨ.
58007014	Nɨjɨ'a' re imo'nɨŋwɨnɨ. Negɨ' A'mɨna' Jisaso Judaoya' gwɨ'ri'mɨ da'nɨ imo'nɨŋɨ'rɨnɨ. Ŋwɨ' ikaxɨ' Gorɨxo rɨŋɨ' Moseso eaŋɨ'pɨ Judaoya'yɨ' wi' apaxɨ'pa'nɨŋɨ' imo'nɨpɨ'rɨ'a na'nɨ nɨrɨrɨ meaŋɨnigɨnɨ.
58007015	Apaxɨ' xegɨ' bɨ imo'nɨŋɨ' ba', Merikisedeko imo'nɨŋɨ'pa'nɨŋɨ' nimo'nɨrɨ'na'yɨ', nionɨ re searɨ'a'pɨ rɨxa sɨŋa'nɨ wɨ'a' o'rɨronɨ, “Ŋwɨ' ikaxɨ' nɨrɨnɨrɨ ea'nɨŋɨ' axɨ'pɨnɨ sɨnɨ imo'nɨpaxɨ'manɨ. A'mɨ bɨ nimo'nɨpaxɨ'rɨnɨ.” seararɨ'a'pɨ rɨxa sɨŋa'nɨ wɨ'a' o'rɨronɨ.
58007016	O apaxɨ' Merikisedeko imo'nɨŋɨ' apa' nimo'nɨrɨ'na' ŋwɨ' ikaxɨ' re rɨnɨŋɨ'yo da'nɨ, “A'ma' gwɨ' ari'mɨ da'ŋɨ'yɨ'ranɨ, e imo'nɨgɨ'a'yɨ'ranɨ, ayɨ'nɨ apaxɨ'pa' imo'nɨpaxɨ'rɨnɨ.” rɨnɨŋɨ'yo da'nɨ imo'nɨŋɨ'manɨ. Oweoɨ, o sa xegɨ' eŋɨ' ea'nɨŋɨ'yo da'nɨ dɨŋɨ' manɨ'nɨpaxɨ' imo'nɨŋɨ'pɨ tɨ'ŋo eŋagɨ na'nɨ imo'nɨŋɨ'rɨnɨ.
58007017	Bɨkwɨ'yo nɨrɨnɨrɨ ea'nɨŋɨ' rɨpɨ nionɨ seararɨŋa'pɨ tɨ'nɨ xɨxenɨ eŋagɨ na'nɨ rarɨŋɨnɨ, “Joxɨ apaxɨ'pa' Merikisedeko imo'nɨŋɨ'pa axɨ'pɨ e nimo'nɨrɨ anɨŋɨ' i'ni'na' ŋwea'ɨrɨxɨnɨ.” Gorɨxo e urɨŋɨ'pɨ nionɨ seararɨŋa'pɨ tɨ'nɨ xɨxenɨ eŋagɨ na'nɨ rarɨŋɨnɨ.
58007018	Sekaxɨ' xa'mɨ rɨnɨŋɨ' wi' eŋɨ' nea'nɨrɨ arɨra' neaipaxɨ' imo'nɨŋɨ' bɨ mɨrɨnarɨŋagɨ na'nɨ Gorɨxo rɨxa pea' nɨmorɨ tɨŋɨ'rɨnɨ.
58007019	Ayɨ' ŋwɨ' ikaxɨ' Moseso neaiapɨŋɨ'pimɨ a'ma' nɨxɨ'dɨro'na' we' ro'nɨŋɨ' imo'nɨgɨ'a'yɨ' mimo'nɨpaxɨ' eŋagɨ na'nɨ rarɨŋɨnɨ. E nerɨ ai' Gorɨxo Kiraisomɨ negɨ' apaxɨ'pa' wimɨxɨŋɨ' eŋagɨ na'nɨ dɨŋɨ' nene rɨxa agwɨ ri'na' wikwɨ'moarɨŋwa'pɨ xa'mɨ ŋwɨ' ikaxɨ' rɨnɨŋɨ'pimɨ ikwɨ'moagwa'pimɨ sea'yɨ e mu'ro'nɨnɨ. Apimɨ da'nɨnɨ nene Gorɨxo tɨ'ŋɨ' e aŋwɨ e'nɨŋɨ' upaxɨ'rɨnɨ.
58007020	Gorɨxo Jisasomɨ apaxɨ'pa' nɨwimɨxɨrɨ'na' xewanɨŋo na'nɨ sɨ'ŋa' arɨ'a' eŋe da'nɨ'nɨŋɨ' nɨrɨnɨrɨ imɨxɨŋɨ'rɨnɨ. Ripaioya'yɨ' apaxɨ'pa' nimo'nɨro'na' Gorɨxoranɨ, a'ma' woranɨ, xa'mɨ “Sɨ'ŋa' romɨ da'nɨ rɨrarɨŋɨnɨ.” rarɨŋwa'pa murɨnɨŋa'na' imo'nagɨ'a'rɨnɨ. E nerɨ ai' nionɨ seararɨŋa'omɨ Gorɨxo Bɨkwɨ'yo nɨrɨnɨrɨ ea'nɨŋɨ' rɨpɨ urɨŋɨnigɨnɨ, “A'mɨna'onɨ ‘Joxɨ apaxɨ'pa' nimo'nɨrɨ anɨŋɨ' i'ni'na' ŋwea'ɨrɨxɨnɨ.’ nɨrɨrɨ'na' sɨ'ŋa'yo da'nɨ'nɨŋɨ' rɨrɨ'a'onɨ a'mɨ gɨ' dɨŋɨ' tɨ'nɨ nɨkɨnɨmo'nɨrɨ wi' wiai'ki'mɨ'a'manɨ.” urɨŋɨnigɨnɨ.
58007021	Gorɨxo Jisasomɨ apaxɨ'pa' nɨwimɨxɨrɨ'na' xewanɨŋo na'nɨ sɨ'ŋa' arɨ'a' eŋe da'nɨ'nɨŋɨ' nɨrɨnɨrɨ imɨxɨŋɨ'rɨnɨ. Ripaioya'yɨ' apaxɨ'pa' nimo'nɨro'na' Gorɨxoranɨ, a'ma' woranɨ, xa'mɨ “Sɨ'ŋa' romɨ da'nɨ rɨrarɨŋɨnɨ.” rarɨŋwa'pa murɨnɨŋa'na' imo'nagɨ'a'rɨnɨ. E nerɨ ai' nionɨ seararɨŋa'omɨ Gorɨxo Bɨkwɨ'yo nɨrɨnɨrɨ ea'nɨŋɨ' rɨpɨ urɨŋɨnigɨnɨ, “A'mɨna'onɨ ‘Joxɨ apaxɨ'pa' nimo'nɨrɨ anɨŋɨ' i'ni'na' ŋwea'ɨrɨxɨnɨ.’ nɨrɨrɨ'na' sɨ'ŋa'yo da'nɨ'nɨŋɨ' rɨrɨ'a'onɨ a'mɨ gɨ' dɨŋɨ' tɨ'nɨ nɨkɨnɨmo'nɨrɨ wi' wiai'ki'mɨ'a'manɨ.” urɨŋɨnigɨnɨ.
58007022	Ayɨna'nɨ nene “Gorɨxo ‘E nɨseaiimɨ'a'rɨnɨ.’ re'roa'rɨŋɨ' sea'yɨ e imo'nɨŋɨ' bɨ xɨxenɨ neaiinɨ'a'rɨnɨ.” yaiwianɨ'wa' na'nɨ Jisaso negɨ' ikɨyiŋɨ' neaia'riŋo'nɨŋɨ' imo'nɨnɨ.
58007023	Apaxɨ'pa' xa'mɨ imo'nɨgɨ'a'wa pearɨgɨ'a'wa eŋagɨ na'nɨ anɨŋɨ' imo'nɨpaxɨ' menɨnɨ. Ayɨna'nɨ obaxɨ' nimo'ga wagɨ'a'rɨnɨ.
58007024	E nerɨ aiwɨ Jisaso anɨŋɨ' ŋweaŋo eŋagɨ na'nɨ apaxɨ'pa' o imo'nɨŋɨ'pɨ anɨŋɨ' pɨrɨ' tɨŋweaŋɨ'pɨrɨnɨ.
58007025	Ayɨna'nɨ o a'ma' xɨ'omɨ dɨŋɨ' nɨwɨkwɨ'rorɨŋɨ'yo da'nɨ Gorɨxo tɨ'ŋɨ' e aŋwɨ e'nɨŋɨ' u'ɨ'a'yɨ' nɨ'nɨ na'nɨ Gorɨxomɨ rɨxɨŋɨ' wurɨyinɨ'a na'nɨ anɨŋɨ' ŋweaŋo eŋagɨ na'nɨ agwɨranɨ, na' rɨ'wɨ'yoranɨ, anɨŋɨ' yea'yɨ' uyimɨxemeapaxorɨnɨ.
58007026	Apaxɨ'pa'nɨŋɨ' imo'nɨgɨ'a' go go marɨ'a'ɨ, xwe' imo'nɨŋɨ' wo o imo'nɨŋɨ'pa nene na'nɨ xɨxenɨ imo'nɨnɨ. Sɨyikwɨ' bɨ mi'nɨpa erɨ xwɨyɨ'a' bɨ uxekwɨ'mopaxɨ' mimo'nɨpa erɨ piaxɨ' wea'nɨpaxɨ' imo'nɨŋɨ' bɨ muxe'nɨpa erɨ eŋorɨnɨ. Ɨ'wɨ' yarɨgɨ'a'yɨ' yapɨ wayɨ'a' mimo'nɨpa nerɨ aga xegɨ' bɨ imo'nɨŋorɨnɨ. Gorɨxoya' dɨŋɨ' tɨ'nɨ aŋɨ'namɨ sea'yɨ rɨwa'mɨnɨ peyiŋorɨnɨ.
58007027	Apaxɨ'pa' xa'mɨ sea'yɨ e imo'nɨgɨ'a'wa sɨ'a' ayɨ' ayo Gorɨxo wiwanɨŋowa wigɨ' ɨ'wɨ' yarɨgɨ'a'pɨ yokwarɨmɨ' oneaiinɨro xa'mɨ rɨdɨyowa' nɨya'rɨma'na' rɨ'wɨ'yo da'nɨ ɨ'wɨ' wigɨ' a'ma' yarɨgɨ'a'pɨ na'nɨ rɨdɨyowa' wiiarɨgɨ'a'pa Jisaso axɨ'pɨ e wi' epaxomanɨ. Xewanɨŋo ɨ'wɨ' bɨ meŋo eŋagɨ na'nɨ a'ma'yo yea'yɨ' uyimɨxemea'mɨnɨrɨ nawi'na'nɨ rɨdɨyowa'nɨŋɨ' wiinɨŋɨ' eŋagɨ na'nɨ wi' e epaxomanɨ.
58007028	Ayɨ' rɨpɨ na'nɨ “Apaxɨ'pa'nɨŋɨ' imo'nɨgɨ'a' go go marɨ'a'ɨ, xwe' imo'nɨŋɨ' wo o imo'nɨŋɨ'pa nene na'nɨ xɨxenɨ imo'nɨnɨ.” seararɨŋɨnɨ. A'ma' ŋwɨ' ikaxɨ' rɨnɨŋɨ'pimɨ da'nɨ apaxɨ'pa' oimo'nɨ'poyɨnɨrɨ rɨ'pea'ɨ'a'wa we' ro'nɨŋɨ'pɨnɨ oyaneyɨnɨro nero ai' eŋɨ' nea'nɨro mɨxɨmopaxɨ' wigɨ'a'warɨnɨ. E nerɨ ai' xewaxo axɨ'pɨ e e'nɨŋɨ' imo'nɨŋomanɨ. Gorɨxo, Mosesomɨ ŋwɨ' ikaxɨ'pɨ nurɨma'na' xegɨ' xewaxo apaxɨ' amɨpi' nɨpɨnɨ anɨŋɨ'nɨ na'nɨ sɨpearɨ'mɨ' ya'rɨ'wɨnɨgɨnɨrɨ imo'nɨŋɨ'pa' imo'nɨ'wɨnɨgɨnɨrɨ xewanɨŋo na'nɨ sɨ'ŋa'yo da'nɨ'nɨŋɨ' nɨrɨnɨrɨ urɨ'peaŋɨ'rɨnɨ.
58008001	Xwɨyɨ'a' nionɨ repɨyɨ' ne'ra u'a' kumɨxɨnayiŋɨ'pɨ, ayɨ' rɨpɨrɨnɨ. Negɨ' apaxɨ' xwe' imo'nɨŋɨ'pa' xɨxenɨ nepa sea'yɨ e imo'nɨnɨ. O rɨxa aŋɨ'na'mɨnɨ Ŋwɨ'a' aga sea'yɨ e wia'rɨ' imo'nɨŋoya' sia' i'kwiaŋwɨ'na tɨ'ŋɨ' e na'nɨ nɨpeyirɨ o tɨ'nɨ xɨxenɨ nimo'nɨrɨ na'nɨ oya' we' na'u'mɨnɨ e'ɨ' ŋweanɨ.
58008002	O apaxɨ'pa' a'ma'nɨ nimo'nɨrɨ'na' yarɨgɨ'a'pa axɨ'pɨ nerɨ senɨ'a' aŋɨ' mɨ'kɨ' ikiŋiwa'mɨ da'nɨ —Iwa' a'ma' wo rɨ'ka'rɨŋiwa'manɨ. Sa Gorɨxo rɨ'ka'rɨŋiwa'rɨnɨ. Iwa'mɨ da'nɨ yarɨŋorɨnɨ.
58008003	Apaxɨ'pa'nɨŋɨ' imo'nɨgɨ'a' xwe' wo wo nowanɨ Gorɨxo wigɨ' a'ma' na'nɨ yayɨ' owinɨrɨ rɨdɨyowa' wiiro peaxɨ' utiro epɨ'rɨ'a na'nɨ rɨ'pea'nɨgɨ'a' eŋagɨ na'nɨ Jisaso enɨ apaxɨ'pa'nɨŋɨ' imo'nɨŋɨ' xwe' wo eŋagɨ na'nɨ a'ma' xegɨ' imo'nɨgɨ'a'yo na'nɨ rɨdɨyowa' bɨ mɨwiipa epaxɨ' mimo'nɨŋɨ'rɨnɨ. O enɨ a'ma' nɨ'nɨ na'nɨ rɨdɨyowa' bɨ wiiŋɨ'rɨnɨ.
58008004	A'ma' xwɨ'a' tɨ'yo da'ŋɨ' apaxɨ'pa'nɨŋɨ' imo'nɨgɨ'a'wa ŋwɨ' ikaxɨ' rɨnɨŋɨ'pimɨ nɨxɨ'dɨro rɨdɨyowa' wiiro aiwa' peaxɨ' utiro yarɨgɨ'a' eŋagɨ na'nɨ o sɨnɨ xwɨ'a' tɨ'yo nɨŋwearɨ sɨŋwɨrɨyɨ', apaxɨ'pa'nɨŋɨ' imo'nɨŋɨ' wo imo'nɨmɨnɨrɨ eŋɨ'manɨ.
58008005	Apaxɨ'pa' xwɨ'a' tɨ'yo imo'nɨgɨ'a'wa mɨ'kɨ' Kiraiso aŋɨ'namɨ da'nɨ eŋɨ'pɨ mɨyarɨgɨ'a'warɨnɨ. Wigɨ' xwɨ'a' tɨ'yo da'nɨ nero'na' yarɨgɨ'a'pɨ sa onapa'mɨgɨ'nɨŋɨ' Kiraiso aŋɨ'namɨ yarɨŋɨ'pɨ na'nɨ'nɨŋɨ' yarɨgɨ'a' eŋagɨ na'nɨ rarɨŋɨnɨ. Moseso Gorɨxo na'nɨ senɨ'a' aŋɨ' xwɨ'a' tɨ'yo rɨ'ka'rɨmɨnɨrɨ yarɨ'na' o pi'ra'nɨŋɨ' erɨrɨ' nɨwirɨ re urɨŋɨ'pɨ nionɨ seararɨŋa'pimɨ sopɨŋɨ' nɨwarɨnɨ, “Joxɨ senɨ'a' aŋɨ' riwa'nɨŋɨ' xopaikɨgɨ' orɨ'ka'rɨmɨnɨrɨ'na' dɨ'wɨ' mɨŋɨ'pimɨ da'nɨ sɨwa' siŋa'pɨ xɨxenɨ nɨxɨ'dɨrɨ rɨ'ka'rɨ'ɨrɨxɨnɨ.” Gorɨxo Mosesomɨ e urɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ “Apaxɨ'pa' xwɨ'a' tɨ'yo da'ŋɨ' imo'nɨgɨ'a'wa sa Kiraiso aŋɨ'namɨ da'nɨ yarɨŋɨ'pɨ na'nɨ onapa'mɨgɨ'nɨŋɨ' yarɨŋoɨ.” yaiwiŋwɨnɨ.
58008006	E nerɨ ai' agwɨ ri'na' Gorɨxo Jisaso apaxɨ'pa'nɨŋɨ' wo nimo'nɨrɨ e nii'wɨnɨgɨnɨrɨ urɨ'peaŋɨ'pɨ apaxɨ'pa' xwɨ'a' tɨ'yo ŋweagɨ'a'wa e e'ɨ'rɨxɨnɨrɨ urɨ'peaŋɨ'pimɨ sea'yɨ e mu'ro'nɨŋagɨ na'nɨ o yarɨŋɨ'pɨ enɨ sea'yɨ e wimo'nɨnɨ. Agwɨ ri'na' xwɨyɨ'a' Gorɨxo rɨ'wɨ'yo re'roa'rɨŋɨ'pɨ —Apɨ Jisaso neaiiŋɨ'pimɨ da'nɨnɨ imo'nɨpaxɨ' eŋɨ'pɨrɨnɨ. Apɨ enɨ xa'mɨ re'roa'ragɨ'pimɨ sea'yɨ e mu'ro'nɨnɨ. Ayɨ' rɨpɨ na'nɨrɨnɨ. Rɨ'wɨ'yo sɨ'mɨmaŋɨ'yo da'nɨ “Naŋɨ' e e nɨseaiimɨ'a'rɨnɨ.” re'roa'rɨŋɨ'pɨ, ayɨ' xa'mɨ Mosesomɨ ŋwɨ' ikaxɨ' nurɨrɨ'na' sɨ'mɨmaŋɨ'yo da'nɨ “Seyɨ'ne' pi'ra'nɨŋɨ' nɨnɨxɨ'dɨro'na' e e nɨseaiimɨ'a'rɨnɨ.” re'roa'ragɨ'pimɨ sea'yɨ e mu'ro'nɨnɨ.
58008007	Xwɨyɨ'a' xa'mɨ Gorɨxo Mosesomɨ nurɨrɨ'na' re'roa'rɨŋɨ'pimɨ da'nɨ o “Gɨ' a'ma' ŋwɨ' ikaxɨ' apimɨ nɨxɨ'dɨro'na' pi'ra'nɨŋɨ' imo'nɨ'ɨ'rɨxɨnɨ.” wimo'nɨŋɨ'pɨ tɨ'nɨ xɨxenɨ nimo'nɨro sɨŋwɨrɨyɨ', a'mɨ rɨ'wɨ'yo bɨ re'roa'rɨmɨnɨrɨ eŋɨ'manɨ.
58008008	Gorɨxo a'ma' ayo ayairɨrɨ' wiŋɨ' eŋagɨ na'nɨ nene enɨ re yaiwipaxɨ'rɨnɨ, “Xwɨyɨ'a' xɨ'o xa'mɨ re nɨrɨrɨ re'roa'ragɨ', ‘Gɨ' a'ma'yɨ' ŋwɨ' ikaxɨ'pimɨ nɨxɨ'dɨro'na' pi'ra'nɨŋɨ' e imo'nɨ'ɨ'rɨxɨnɨ.’ re'roa'ragɨ'pɨ xɨ'o wimo'nɨŋɨ'pɨ tɨ'nɨ xɨxenɨ imo'nɨŋɨ'manɨ.” yaiwipaxɨ'rɨnɨ. Ayɨna'nɨ Bɨkwɨ'yo da'nɨ re nɨrɨnɨrɨ ea'nɨnɨ, “A'mɨna'onɨ re seararɨŋɨnɨ, ‘Arɨ'a' e'poyɨ. Gorɨxonɨ gɨ' a'ma' Isɨrerɨyɨ' tɨ'nɨ Judayɨ' tɨ'nɨ na'nɨ xwɨyɨ'a' “Nionɨ e e nɨseaiimɨ'a'rɨnɨ.” sɨŋɨ' bɨ re'roa'rɨmɨ'a' na'nɨ aŋwɨ erɨnɨ.
58008009	Nionɨ wigɨ' ɨ'wia'rɨ'awe'yo a'ma' niai'wɨ' mɨmeyo'wa'rɨ' nɨme'ra warɨgɨ'a'pa Isipɨyɨ' aŋɨ'yo da'nɨ nɨme'ra nurɨ'na' xwɨyɨ'a' re'roa'raga'pɨ apɨ'nɨŋɨ' imo'nɨŋɨ'pɨ na'nɨ mɨrarɨŋɨnɨ. Ayɨ' nionɨ sɨnɨŋi'na' re'roa'rɨ'a' apimɨ xɨxenɨ mɨxɨ'darɨŋagɨ'a nɨwɨnɨrɨ na'nɨ nionɨ enɨ xɨxenɨ pea' numorɨ rɨ'wɨ' umoŋanigɨnɨ.’
58008010	A'mɨna'onɨ re rarɨŋɨnɨ, ‘Xwɨyɨ'a' rɨ'we'na' “Gɨ' Isɨrerɨyo e e nɨwiimɨ'a'rɨnɨ.” re'roa'rɨmɨ'a'pɨ, ayɨ' rɨpɨrɨnɨ. Gɨ' ŋwɨ' ikaxɨ' rɨnɨŋɨ'pɨ wigɨ' xwioxɨ'yo aumau'mɨ' wia'rɨrɨ ŋwɨra'rɨrɨ nɨya'rɨma'na' nionɨ ayɨ'ya' Ŋwɨ'a'onɨ imo'nɨmɨ'a'rɨnɨ. Ayɨ' enɨ a'ma' nionɨya' imo'nɨpɨ'rɨ'a'rɨnɨ.
58008011	Nionɨ aumau'mɨ' e wia'ra'na' wigɨ' imo'nɨgɨ'a'yɨ' wi' nɨwia'pɨ'nɨmearo wigɨ' wi'nɨyo nure'wapɨyiro “Gorɨxo na'nɨ nɨjɨ'a' imo'nɨ'poyɨ.” urɨpɨ'rɨ'a' menɨnɨ. A'ma' nɨ'nɨ sɨyikwɨ'nɨŋɨ' imo'nɨgɨ'a'yɨ'ranɨ, xwe'rɨxaranɨ, nɨ'nɨ nionɨ na'nɨ rɨxa nɨjɨ'a' imo'nɨgɨ'a'yɨ' imo'nɨpɨ'rɨ'a' eŋagɨ na'nɨ wi' e urɨpɨ'rɨ'a'manɨ.
58008012	Ayɨ' rɨpɨ na'nɨrɨnɨ. Nionɨ aya' urɨmɨxɨrɨ wigɨ' ɨ'wɨ' yarɨgɨ'a'pɨ yokwarɨmɨ' nɨwiirɨ'na' dɨŋɨ' pea' morɨ emɨ'a' eŋagɨ na'nɨ rarɨŋɨnɨ.’” Bɨkwɨ'yo e nɨrɨnɨrɨ ea'nɨnɨ.
58008013	Gorɨxo xwɨyɨ'a' sɨŋɨ' re'roa'rɨŋɨ'pɨ nɨrɨrɨ'na' xa'mɨŋɨ'pɨ i'rɨkwɨ'nɨŋɨ' imɨxamoŋɨnigɨnɨ. Amɨpi' i'rɨkwɨ'nɨŋɨ' imɨxamo'narɨŋɨ'pɨ rɨxa nikeamo'ga warɨŋagɨ na'nɨ apaxɨ' me' anɨ'narɨŋɨ'rɨnɨ.
58009001	Xwɨyɨ'a' Gorɨxo xa'mɨ re'roa'rɨŋɨ'pɨ nurɨrɨ'na' xegɨ' a'ma' nɨbɨro xɨ'omɨ yayɨ' numero'na' “Nene e nɨwiirɨ'na' xɨ'o wimo'narɨŋɨ'pɨ rɨ'a yarɨŋwɨnɨ?” nɨyaiwiro epɨ'rɨ'a na'nɨ wie'kwɨ'kwɨ'yirɨ xɨ'o na'nɨ aŋɨ' ŋwɨ'a' xwɨ'a' tɨ'yo imo'nɨŋiwa' na'nɨ wie'kwɨ'kwɨyirɨ eŋɨnigɨnɨ.
58009002	Aŋɨ' ŋwɨ'a' iwa', ayɨ' senɨ'a' aŋɨ' rɨ'ka'rɨnɨŋiwa'rɨnɨ. Awawa' o'ɨ' e ikwɨ'ro'nɨŋiwa'mɨ uyɨ'wɨ' obaxɨ' nɨkɨki'roa'rɨga uŋa'na' mɨxa'roarɨgɨ'a'pɨ tɨ'nɨ aiwa' i'kwiaŋwɨ' Gorɨxo na'nɨ peaxɨ' tarɨgɨ'a'na tɨ'nɨ bisɨ'kerɨ'a' Gorɨxo na'nɨ peaxɨ' tayarɨgɨ'a'pɨ tɨ'nɨ awa'mɨ weŋerɨnɨ. Awa' yoɨ' awawa' ŋwɨ'a'wa'yɨ rarɨgɨ'a'wa'rɨnɨ.
58009003	Rapɨrapɨ' a'wɨnɨ e epaŋioa'rɨnɨŋu'mɨ i'nɨrɨwa'mɨ da'nɨ awawa' a'mɨ wa' ikwɨ'ro'nɨnɨ. Awa' xegɨ' yoɨ' awawa' ŋwɨ'a' sea'yɨ e imo'nɨŋɨ'wa'yɨ rarɨgɨ'a'wa'rɨnɨ.
58009004	Awawa' na' i'nɨmɨ ikwɨ'ro'nɨŋɨ'wa'mɨ Gorɨxomɨ dɨŋɨ' naŋɨ' oweanɨrɨ rɨ'a' ikeaa'rɨpɨ'rɨ'a na'nɨ sɨ'ŋa' gorɨ' tɨ'nɨ imɨxɨnɨŋɨ'pɨ tɨ'nɨ bokisɨ' xwɨyɨ'a' Gorɨxo re'roa'rɨŋɨ'pɨ na'nɨ imɨxɨnɨŋɨ'wa' tɨ'nɨ apɨ awawa' awa'mɨ e wenɨ. Bokisɨ' awa' nimɨxɨma'na' sɨ'ŋa' gorɨ' tɨ'nɨ yopɨrɨmɨ' ya'rɨnɨŋɨ'wa'rɨnɨ. Bokisɨ' awa'mɨ i'nɨmɨ xwa'rɨ'a' sɨxɨ' sɨ'ŋa' gorɨ' tɨ'nɨ imɨxɨnɨŋɨ'wa'mɨ i'nɨmɨ aiwa' yoɨ' mana'ɨ rɨnɨŋɨ'pɨ tɨ'nɨ eraŋɨ' Eronoya' wirɨŋɨ' ea'nɨŋɨ'wa' tɨ'nɨ sɨ'ŋa' pia'ra' Gorɨxo ŋwɨ' ikaxɨ' urɨŋɨ'pɨ ea'nɨŋɨ'na tɨ'nɨ bokisɨ' awa' ayɨ' apɨ apɨ i'nɨŋɨ'wa'rɨnɨ.
58009005	Awa' “Sea'yɨ e Gorɨxo imo'nɨŋɨ'pɨ, ayɨ' apɨrɨ'anɨ?” oyaiwi'poyɨnɨrɨ xopaikɨgɨ' aŋɨ'najɨ' ɨwɨ' mɨda'nɨ wu'kau' wu' mɨda'nɨ wu'kau' wu' onɨŋɨ'wau' sea'yɨ e ŋwɨra'rɨnɨŋɨ'wa'rɨnɨ. Awau' ŋweagɨ'i'e i'nɨrɨwa'mɨnɨ Gorɨxo yokwarɨmɨ' oneaiinɨrɨ ragɨ' wɨwiɨ'a' eaa'rayarɨgɨ'erɨnɨ. Apɨ apɨ na'nɨ repɨyɨ' nɨseaie'ra urɨ pi'ra'nɨŋɨ' a'waŋɨ' “Apɨ, ayɨ' apɨ na'nɨ imo'nɨnɨ. Apɨ na'nɨ imo'nɨnɨ.” nɨseara urɨ epaxi'na' ri'na'manɨ.
58009006	Amɨpi' apɨ apɨ rɨxa e nɨya'rɨma'na' apaxɨ'pa' imo'nɨgɨ'a'wa awawa' o'ɨ' e ikwɨ'ro'nɨŋɨ'wa'mɨ Gorɨxo yayɨ' oneainɨrɨ yarɨgɨ'a'pɨ epɨ'rɨ'a na'nɨ i'ni'na' pa'wiayarɨŋagɨ'a aiwɨ
58009007	awawa' na' i'nɨmɨ ikwɨ'ro'nɨŋɨ'wa'mɨ apaxɨ'pa' xwe'o, onɨnɨ xwiogwɨ' o omɨ na' bɨnɨ pa'wiarɨŋɨ'rɨnɨ. Nɨpa'wirɨ'na' anɨpa'o pa'wiarɨŋɨ'manɨ. Ɨ'wɨ' xɨ'o tɨ'nɨ xegɨ' a'ma' tɨ'nɨ maiwi' nero yarɨgɨ'a'pɨ Gorɨxo yokwarɨmɨ' oneaiinɨrɨ ragɨ' naŋwɨ' rɨdɨyowa' e'ɨ'piya' bɨ nɨmea'mɨ pa'wiarɨŋɨ'rɨnɨ.
58009008	Apimɨ da'nɨ kwi'yɨ' Gorɨxoya'pɨ sɨwa' re'nɨŋɨ' neaiarɨnɨ. Awawa' o'ɨ' e ikwɨ'ro'nɨŋɨ'wa' sɨnɨ apaxɨ'pa' imo'nɨgɨ'a'wa opa'wi'poyɨnɨrɨ na'nɨ ikwɨ'ro'nɨŋa'na' o'ɨ' nene aŋɨ'namɨ pa'wianɨ'wa' na'nɨ imo'nɨŋɨ'yi sɨnɨ sɨŋa'nɨ mimo'nɨnɨ.
58009009	Awa'mɨ da'nɨ yagɨ'a'pɨ Kiraiso agwɨ ri'na' eŋɨ'pɨ na'nɨ neai'wapɨyarɨŋɨ'rɨnɨ. Awa'mɨ da'nɨ Gorɨxo nene na'nɨ yayɨ' owinɨnɨrɨ na'nɨ imo'nɨŋɨ'pɨ nero'na' rɨdɨyowa' wiro peaxɨ' tɨro yarɨŋagɨ'a ai' a'ma' e wii'ɨ'a'yɨ' dɨŋɨ' wɨ'a' nɨwo'nɨro re yaiwinɨpaxɨ' menɨnɨ, “Apaxɨ'pa' imo'nɨgɨ'a'wa rɨdɨyowa' e nii'ɨ'a'yo da'nɨ Gorɨxo rɨxa yokwarɨmɨ' nii'ɨ' eŋagɨ na'nɨ oya' sɨŋwɨ'yo da'nɨ rɨxa we' ro'nɨŋɨ' imo'nɨŋa'onɨrɨ'anɨ?” yaiwinɨpaxɨ' menɨnɨ.
58009010	Ayɨ' rɨpɨ na'nɨrɨnɨ. “Rɨdɨyowa' nero'na' e e'ɨ'rɨxɨnɨ. E e'ɨ'rɨxɨnɨ.” rɨnɨŋɨ'pɨ sa “Aiwa' nɨro iniɨgɨ' nɨro igɨ'a' xɨxegɨ'nɨ ea'nɨro e'ɨ'rɨxɨnɨ.” rɨnɨŋɨ' imo'nɨŋɨ'pɨ eŋagɨ na'nɨ e yaiwipaxɨ'manɨ. E e rɨnɨŋɨ' apɨ “Apimɨ da'nɨ a'ma' xwioxɨ' naŋɨ' imo'nɨpaxɨ'rɨnɨ.” mɨrɨnɨŋɨ'pɨrɨnɨ. Apɨ, ayɨ' xɨ'o amɨpi' sɨŋɨ' imɨxɨnɨ'e na'nɨ wie'kwɨ'kwɨyiŋɨ'pɨnɨ eŋagɨ na'nɨ rarɨŋɨnɨ.
58009011	E nerɨ ai' Kiraiso amɨpi' naŋɨ' neai'meaarɨŋɨ'pɨ na'nɨ apaxɨ'pa' xwe' wo nimo'nɨrɨ'na' senɨ'a' aŋɨ' xwɨ'a' tɨ'yo rɨ'ka'rɨnɨŋiwa'mɨ mɨpa'wi' aŋɨ'namɨ pa'wiŋɨnigɨnɨ. E nɨpa'wirɨ'na' senɨ'a' aŋɨ' we' roa'rɨnɨrɨ aga sea'yɨ e imo'nɨrɨ eŋɨ'nɨŋɨ' wiwa'mɨ pa'wiŋɨnigɨnɨ. Iwa' a'ma' rɨka'rɨgɨ'iwa'manɨ. Xwɨ'a' tɨ'yo da'ŋiwa'manɨ. Aŋɨ'namɨ rɨ'ka'rɨnɨŋiwa'rɨnɨ.
58009012	Nɨpa'wirɨ'na' meme' rɨdɨyowa' e'ɨ'piya' ragɨ'ranɨ, burɨma'kau' mia' rɨdɨyowa' e'ɨ'piya' ragɨ'ranɨ, nɨmea'mɨ aga ŋwɨ'a' imo'nɨŋe mɨpa'wi' xewanɨŋo rɨdɨyowa'nɨŋɨ' ninɨma'na' xegɨ' ragɨ' nɨmea'mɨ nawi'na'nɨ pa'wiŋɨnigɨnɨ. Ayɨna'nɨ anɨŋɨ' i'ni'na' ŋweanɨ'wa' na'nɨ yea'yɨ' neayimɨxemeaŋorɨnɨ.
58009013	A'ma' Gorɨxoya' sɨŋwɨ'yo da'nɨ xwɨrɨ'a' winɨŋa'na'yɨ' apaxɨ'pa' imo'nɨgɨ'a'wa meme' ragɨ' tɨ'nɨ burɨma'kau' oxɨ'yɨ' ragɨ' tɨ'nɨ burɨma'kau' sɨpɨkɨ' rɨ'a' nɨ'ɨ' kɨkɨnaxɨ'a' tɨ'nɨ apiau' apɨ we' tɨ'nɨ nɨmeaayirɨ wɨwiɨ'a' nɨro'a u'a'na' a'ma' xwɨrɨ'a' inɨgɨ'a'pɨ Gorɨxoya' sɨŋwɨ'yo da'nɨ naŋɨ' imo'narɨgɨ'a' eŋagɨ na'nɨ
58009014	ragɨ' Kiraisoya' —O sɨyikwɨ' bɨ mi'nɨŋo ai' kwi'yɨ' nɨyɨmɨŋɨ' imo'nɨŋɨ'pɨ arɨra' wiarɨ'na' xewanɨŋo rɨdɨyowa'nɨŋɨ' inɨŋorɨnɨ. Oya' ragɨ' puŋɨ'pɨ aŋɨpaxɨ' negɨ' xwioxɨ'yo igɨ'a'nɨŋɨ' neaea'moarɨŋɨ'rɨnɨ. Amɨpi' nene anɨ'nɨmɨxɨnanɨ na'nɨ yarɨŋwa'pɨ igɨ'a'nɨŋɨ' neaea'moarɨŋɨ' eŋagɨ na'nɨ dɨŋɨ' wɨ'a' nɨneao'nɨrɨ “Ɨ'wɨ' e'wa'pɨ na'nɨ sɨnɨ aya' mɨneadunɨnɨ.” yaiwiarɨŋwa'rɨnɨ. Ŋwɨ'a' anɨŋɨ' sɨŋɨ' imo'nɨŋo wimo'narɨŋɨ'pɨ e'ɨ'rɨxɨnɨrɨ igɨ'a'nɨŋɨ' neaea'moarɨŋɨ'rɨnɨ.
58009015	Kiraiso nɨperɨ'na' xegɨ' ragɨ' pu'ɨ'pimɨ da'nɨ a'ma' xwɨyɨ'a' Gorɨxo xa'mɨ re'roa'rɨŋɨ'pimɨ pɨ'rɨ' wiai'kigɨ'a'yo gwɨ'nɨŋɨ' nɨroayi'rorɨ na'nɨ xwɨyɨ'a' sɨŋɨ' re'roa'rɨŋɨ'pɨ na'nɨ wa'wuŋɨ' imo'nɨŋorɨnɨ. A'ma' Gorɨxo nionɨya' imo'nɨ'ɨ'rɨxɨnɨrɨ we'yo ɨ'a' wumɨrɨŋɨ'yo amɨpi' xɨ'o wigɨ' sɨ'mɨmaŋɨ'yo da'nɨ “Nɨseaiimɨ'a'rɨnɨ.” nurɨrɨ re'roa'rɨŋɨ'pɨ xɨxenɨ wi'mearɨ anɨŋɨ' i'ni'na' imo'nɨrɨ enɨ'a na'nɨ wigɨ' wa'wuŋo imo'nɨŋɨ'rɨnɨ.
58009016	Xwɨyɨ'a' Gorɨxo re'roa'rɨŋɨ'pɨ, ayɨ' a'ma' sɨnɨ nɨŋwearɨ'na' “Nionɨ pe'a'na' amɨpi' nionɨya' a'ma' ayɨ'nɨ mea'ɨ'rɨxɨnɨ.” nɨrɨrɨ payɨ' eaa'rɨŋɨ'na'nɨŋɨ' imo'nɨnɨ. Payɨ' xano nɨrɨrɨ tɨŋɨ'pɨ xegɨ' niai'wɨ' nɨxɨ'dɨro amɨpi' meaanɨro nerɨ'na' xa'mɨ a'ma' nɨ'nɨ nɨjɨ'a' nimo'nɨro “Xano rɨxa iyɨ' rɨpe'ɨnigɨnɨ?” yaiwia'rɨŋa'na' e meapaxɨ'rɨnɨ.
58009017	Payɨ' ana eaa'rɨŋo sɨnɨ mɨpepa nerɨ'na' payɨ' ana sɨnɨ surɨ'ma'na imo'narɨŋɨ'rɨnɨ. Ayɨ' rɨpɨ na'nɨrɨnɨ. Payɨ' ana nearɨ tɨŋo sɨnɨ sɨŋɨ' ŋweaŋa'na' rɨxa xɨ'o rɨŋɨ'pɨ mɨ'rogwɨ' rɨxa'nɨŋɨ' nɨwia'rɨmo'nɨpaxɨ' mimo'nɨnɨ. Xɨ'o rɨxa nɨperɨ'na' xɨxenɨ nɨwia'rɨmo'nɨpaxɨ' imo'nɨnɨ. Payɨ' ana xia'wo nɨperɨŋɨ'pimɨ da'nɨ rɨxa'nɨŋɨ' wia'rɨmo'narɨŋɨ'na imo'narɨŋɨ'pa xwɨyɨ'a' Gorɨxo re'roa'rɨŋɨ'pɨ enɨ ragɨ' pu'ɨ'pimɨ da'nɨ rɨxa'nɨŋɨ' wia'rɨmo'narɨŋɨ'pɨ imo'narɨŋɨ'rɨnɨ.
58009018	Naŋwɨ' bɨ mɨpɨkipa nero sɨŋwɨrɨyɨ', xwɨyɨ'a' Gorɨxo xa'mɨ re'roa'rɨŋɨ'pɨ rɨxa' wi'nɨŋɨ' nɨwia'rɨmo'nɨmɨnɨrɨ eŋɨ'manɨ. Ayɨna'nɨ apɨ ai' naŋwɨ' pɨki'a'na' ragɨ' puŋɨ'pimɨ da'nɨ wia'rɨmo'nɨŋɨnigɨnɨ.
58009019	Ayɨ' rɨpɨ seararɨŋɨnɨ. Xa'mɨ Moseso sekaxɨ' ŋwɨ' ikaxɨ' ea'nɨŋɨ'pimɨ da'nɨ rɨnɨŋɨ' nɨpɨnɨ xegɨ' Isɨrerɨyo nura nu'ɨsa'na' burɨma'kau' mia' tɨ'nɨ meme' tɨ'nɨ apiau' rɨdɨyowa' e'ɨ'piya' ragɨ' tɨ'nɨ iniɨgɨ' tɨ'nɨ nɨmea'ma'na' ara' ɨwɨ' xisopɨ'yɨ rɨnɨŋɨ'pɨ nɨmearɨ sipɨsipɨ' ɨ'a' ayɨ'a' rɨŋɨ' bɨ tɨ'nɨ nawi'nɨ gwɨ' nɨkɨrɨ'wi'ma'na' igɨ'a' nearɨ Bɨkwɨ'pimɨ wɨwiɨ'a' earɨ a'ma' nɨyonɨ wɨwiɨ'a' earɨ nerɨ'na'
58009020	re urɨŋɨnigɨnɨ, “Ragɨ' rɨpimɨ da'nɨ xwɨyɨ'a' Gorɨxo ‘Seyɨ'ne' apɨ e xɨ'dɨ'ɨ'rɨxɨnɨ.’ nɨnearɨrɨ re'roa'rɨ'ɨ'pɨ rɨxa rɨxa'nɨŋɨ' wia'rɨmo'narɨnɨ.” urɨŋɨnigɨnɨ.
58009021	Axɨ'pɨ e senɨ'a' aŋɨ' rɨ'ka'rɨnɨŋiwa'mɨ ragɨ' tɨ'nɨ wɨwiɨ'a' rorɨ sɨxɨ' amɨpi' i'nɨmɨ weŋɨ'yo wɨwiɨ'a' rorɨ eŋɨnigɨnɨ.
58009022	Ayɨna'nɨ ragɨ' wɨwiɨ'a' nɨro'a nurɨŋɨ'pimɨ da'nɨ amɨpi' aya' wi' ŋwɨ' ikaxɨ' rɨnɨŋɨ'pɨ tɨ'nɨ xɨxenɨ igɨ'a' ea'mo'nɨŋɨ'pɨ'nɨŋɨ' imo'narɨŋɨ'rɨnɨ. Rɨdɨyowa' nerɨ ragɨ' mɨpupa nerɨ'na'yɨ', Gorɨxo ɨ'wɨ' a'ma' egɨ'a'pɨ wi' yokwarɨmɨ' wiiarɨŋɨ'manɨ.
58009023	Senɨ'a' aŋɨ' rɨ'ka'rɨnɨŋiwa'ranɨ, sɨxɨ' amɨpi' iwa'mɨ i'nɨmɨ weŋɨ'pɨranɨ, apɨ nɨpɨnɨ —Ayɨ' mɨ'kɨ' aŋɨ'namɨ weŋɨ'pɨ tɨ'nɨ ramɨxɨŋa' imo'nɨŋɨ'pɨrɨnɨ. Apɨ nɨpɨnɨ rɨdɨyowa' Moseso nerɨ ragɨ' wɨwiɨ'a' nɨro'a u'ɨ'pimɨ da'nɨ igɨ'a' ea'mo'nɨŋɨ'pɨ'nɨŋɨ' imo'nɨpaxɨ' eŋagɨ ai' mɨ'kɨ' aŋɨ'namɨ weŋɨ'pɨ rɨdɨyowa' e'ɨ' sea'yɨ e imo'nɨŋɨ'pimɨ da'nɨnɨ igɨ'a' ea'mo'nɨŋɨ'pɨ'nɨŋɨ' imo'nɨpaxɨ'rɨnɨ.
58009024	Kiraiso awawa' ŋwɨ'a' imo'nɨŋɨ' a'ma' ikwɨ'rogɨ'a' wa'mɨ —Awa' mɨ'kɨ'wa'manɨ. Sa mɨ'kɨ' imo'nɨŋɨ'wa'mɨ da'nɨ ramɨxɨŋa'wa'rɨnɨ. Kiraiso awa'mɨ mɨpa'wiŋɨnigɨnɨ. Aŋɨ'namɨ mɨ'kɨ' imo'nɨŋɨ'wa'mɨnɨ nɨpa'wirɨ nene na'nɨ arɨra' owimɨnɨrɨ Gorɨxoya' sɨ'mɨmaŋɨ' e ŋweanɨ.
58009025	O xwiogwɨ' ayɨ' ayo apaxɨ'pa'nɨŋɨ' imo'nɨgɨ'a' xwe'owa wiwanɨŋowaya' ragɨ' marɨ'a'ɨ, ragɨ' rɨdɨyowa' e'ɨ'a'piya' nɨmea'mɨ awawa' ŋwɨ'a'wa'mɨ pa'wiayarɨgɨ'a'pa a'mɨ a'mɨ niɨwanɨŋonɨ rɨdɨyowa' owinayimɨnɨrɨ e nɨpa'wirɨ mɨŋweanɨnɨ.
58009026	Apaxɨ'pa'nɨŋɨ' imo'nɨgɨ'a' xwe'owa rɨdɨyowa' yayarɨgɨ'a'pa rɨdɨyowa' owinayayimɨnɨrɨ nerɨ sɨŋwɨrɨyɨ', Gorɨxo xwɨ'a'ri' tɨ'nɨ aŋɨ'na tɨ'nɨ imɨxɨŋe da'nɨ a'mɨ a'mɨ nɨpa'wiayirɨ'na' rɨ'nɨŋɨ' nɨwinayipaxɨ' imo'nɨmɨnɨrɨ eŋɨ'rɨnɨ. E nerɨ ai' ri'na' sɨ'a' yoparɨ'yɨ' tɨ'ŋi'na' na' bɨnɨ rɨdɨyowa'nɨŋɨ' nɨwiinɨrɨŋɨ'pimɨ da'nɨ ɨ'wɨ' a'ma' yarɨgɨ'a'pɨ rɨtɨ' owiimɨnɨrɨ xwɨ'a' tɨ'yo na'nɨ bɨŋɨnigɨnɨ.
58009027	A'ma' nɨ'nɨ anɨŋɨ' sɨŋɨ' ŋweapaxɨ' mimo'nɨ' na' bɨnɨ nɨpe'ma'na' eŋa'na' Gorɨxo mi' o'mo'mɨxɨmɨ' winɨ'a'rɨnɨ. Na' bɨnɨ pearɨgɨ'a'pa Kiraiso enɨ a'ma' nɨ'nɨ ɨ'wɨ' yarɨgɨ'a'pɨ yokwarɨmɨ' owiimɨnɨrɨ axɨ'pɨ na' bɨnɨ rɨdɨyowa'nɨŋɨ' nɨwiinɨrɨ peŋɨnigɨnɨ. Rɨ'we'na' a'mɨ bɨ nɨbɨrɨ'na' a'ma' ɨ'wɨ' yarɨgɨ'a'pɨ yokwarɨmɨ' owiimɨnɨrɨ na'nɨ mɨbɨ' a'ma' xɨ'o na'nɨ sɨ'mɨ' nɨxeadɨ'pe'nɨro xwayɨ' nanɨrɨ ŋweagɨ'a'yo anɨŋɨ' yea'yɨ' uyimɨxemeaa'rɨmɨnɨrɨ bɨnɨ'a'rɨnɨ.
58009028	A'ma' nɨ'nɨ anɨŋɨ' sɨŋɨ' ŋweapaxɨ' mimo'nɨ' na' bɨnɨ nɨpe'ma'na' eŋa'na' Gorɨxo mi' o'mo'mɨxɨmɨ' winɨ'a'rɨnɨ. Na' bɨnɨ pearɨgɨ'a'pa Kiraiso enɨ a'ma' nɨ'nɨ ɨ'wɨ' yarɨgɨ'a'pɨ yokwarɨmɨ' owiimɨnɨrɨ axɨ'pɨ na' bɨnɨ rɨdɨyowa'nɨŋɨ' nɨwiinɨrɨ peŋɨnigɨnɨ. Rɨ'we'na' a'mɨ bɨ nɨbɨrɨ'na' a'ma' ɨ'wɨ' yarɨgɨ'a'pɨ yokwarɨmɨ' owiimɨnɨrɨ na'nɨ mɨbɨ' a'ma' xɨ'o na'nɨ sɨ'mɨ' nɨxeadɨ'pe'nɨro xwayɨ' nanɨrɨ ŋweagɨ'a'yo anɨŋɨ' yea'yɨ' uyimɨxemeaa'rɨmɨnɨrɨ bɨnɨ'a'rɨnɨ.
58010001	Ŋwɨ' ikaxɨ' nɨrɨnɨrɨ ea'nɨŋɨ'pɨ, ayɨ' nepa Gorɨxo sɨ'mɨmaŋɨ'yo da'nɨ'nɨŋɨ' “Naŋɨ' e e nɨseaiimɨ'a'rɨnɨ.” urɨŋɨ'pɨ tɨ'nɨ xɨxenɨ mɨ'kɨ' ayo mimo'nɨ' mɨ'kɨ' apɨ na'nɨ sa onapa'mɨgɨ'nɨŋɨ' inarɨŋɨ'pɨ imo'nɨnɨ. Sa e imo'nɨŋɨ' eŋagɨ na'nɨ xwiogwɨ' ayɨ' ayo onapa'mɨgɨ' inarɨŋɨ' rɨnɨŋɨ'pimɨ nɨxɨ'dɨro'na' rɨdɨyowa' axɨ'nɨ yayarɨgɨ'a'pimɨ da'nɨ a'ma' “Gorɨxo tɨ'ŋɨ' e aŋwɨ e'nɨŋɨ' oumɨnɨ.” yaiwi'ɨ'a'yɨ' we' roa'rɨnɨgɨ'a'yɨ' imo'nɨpaxɨ' wi' menɨnɨ.
58010002	Rɨdɨyowa' yayarɨgɨ'a'pimɨ da'nɨ nepa xwioxɨ' igɨ'a'nɨŋɨ' ea'mo'nɨgɨ'a'yɨ' nimo'nɨro sɨŋwɨrɨyɨ', dɨŋɨ' wɨ'a' nɨwo'nɨma'na' sɨnɨ “Ɨ'wɨ' e'a'pimɨ da'nɨ sɨnɨ aya' nɨdunɨŋonɨrɨ'anɨ?” yaiwinɨpaxɨ' wi' meŋagɨ'a na'nɨ a'mɨ rɨdɨyowa' bɨ mepaxɨ' imo'nanɨro egɨ'a'rɨnɨ. Rɨxa pɨ'nɨ wia'ranɨro egɨ'a'rɨnɨ.
58010003	E nerɨ ai' rɨdɨyowa' xwiogwɨ' ayɨ' ayo yayarɨgɨ'a'pimɨ da'nɨ wigɨ' ɨ'wɨ' yarɨgɨ'a'pɨ na'nɨ dɨŋɨ' wimoarɨŋɨ'rɨnɨ.
58010004	Ayɨ' rɨpɨ na'nɨrɨnɨ. Burɨma'kau' oxɨ'ranɨ, meme'ranɨ, rɨdɨyowa' e'ɨ'a'piya' ragɨ'yo da'nɨ ɨ'wɨ' yarɨgɨ'a'pɨ yokwarɨmɨ' wiipaxɨ' wi' menɨnɨ.
58010005	Ayɨna'nɨ Kiraiso xwɨ'a' rɨri'mɨ na'nɨ weapɨmɨ'a'nɨrɨ nimo'nɨrɨ'na' Bɨkwɨ'yo nɨrɨnɨrɨ ea'nɨŋɨ' rɨpɨ xanomɨ re urɨŋɨnigɨnɨ, “Joxɨ ‘A'ma' aiwa' peaxɨ' tɨro naŋwɨ' nɨpɨkiro rɨdɨyowa' ero oe'poyɨ.’ mɨsimo'nɨpa nerɨ ai' nionɨ na'nɨ a'ma' wara' bɨ nimɨxɨyiŋɨ'rɨnɨ.
58010006	Gorɨxoxɨnɨ, joxɨ a'ma' rɨdɨyowa' nerɨ'na' Gorɨxo negɨ' yarɨŋwa'pɨ na'nɨ yayɨ' owinɨrɨ bɨ mɨnɨ' nonɨ rɨ'a' ikeaa'rarɨgɨ'a'pɨ na'nɨ yayɨ' mɨsinɨpa erɨ rɨdɨyowa' ɨ'wɨ' yarɨŋwa'pɨ Gorɨxo yokwarɨmɨ' oneaiinɨrɨ yarɨgɨ'a'pɨ na'nɨ yayɨ' mɨsinɨpa erɨ yarɨŋoxɨrɨnɨ.
58010007	Ayɨna'nɨ nionɨ na'nɨ Bɨkwɨ' xopɨnɨŋɨ'namɨ da'nɨ rɨnɨŋɨ'pɨ tɨ'nɨ xɨxenɨ re rɨrɨŋanigɨnɨ, ‘Gorɨxoxɨnɨ, joxɨ simo'narɨŋɨ'pɨnɨ oemɨnɨrɨ rɨxa riwonɨ bɨ'ɨnɨ.’ rɨrɨŋanigɨnɨ.” urɨŋɨnigɨnɨ.
58010008	Kiraiso re nurɨma'na', “Gorɨxoxɨnɨ, joxɨ a'ma' aiwa' peaxɨ' otɨ'poyɨnɨrɨ mɨsimo'nɨpa erɨ naŋwɨ' nɨpɨkiro rɨdɨyowa' oe'poyɨnɨrɨ mɨsimo'nɨpa erɨ a'ma' rɨdɨyowa' nerɨ'na' Gorɨxo yayɨ' owinɨrɨ bɨ mɨnɨ' nonɨ rɨ'a' ikeaa'rarɨgɨ'a'pɨ na'nɨ mɨsimo'nɨpa erɨ rɨdɨyowa' wigɨ' ɨ'wɨ' yarɨgɨ'a'pɨ Gorɨxo yokwarɨmɨ' oneaiinɨrɨ yarɨgɨ'a'pɨ na'nɨ mɨsimo'nɨpa erɨ yarɨŋɨnɨ. Apɨ nɨpɨnɨ yarɨŋagɨ'a ai' joxɨ yayɨ' wi' mɨsinarɨnɨnɨ.” Kiraiso a'ma' rɨdɨyowa' apɨ apɨ ŋwɨ' ikaxɨ' nɨrɨnɨrɨ ea'nɨŋɨ'pimɨ rɨnɨŋɨ'pɨ tɨ'nɨ xɨxenɨ yarɨŋagɨ'a aiwɨ Gorɨxomɨ xwɨyɨ'a' apɨ e nurɨma'na'
58010009	re urɨŋɨnigɨnɨ, “Joxɨ simo'narɨŋɨ'pɨnɨ oemɨnɨrɨ bɨ'a'onɨ riwonɨrɨnɨ.” E urɨŋɨ' eŋagɨ na'nɨ o rɨdɨyowa' amɨpi' nɨpɨnɨ a'ma' xa'mɨ ne'ra wagɨ'a'pimɨ sɨwia' imɨxɨrɨ xewaxo rɨdɨyowa' inɨ'ɨ'pɨnɨ sea'yɨ e ikwɨ'kwiŋɨnigɨnɨ.
58010010	Jisasɨ Kiraiso xano e e'wɨnɨgɨnɨrɨ wimo'narɨŋɨ'pɨ nɨxɨ'dɨrɨ xewanɨŋo nawi'na'nɨ rɨdɨyowa'nɨŋɨ' inɨŋɨ'pimɨ da'nɨ a'mae'ne Gorɨxo a'ma' xwioxɨ' igɨ'a'nɨŋɨ' ea'mo'nɨgɨ'a'yɨ' imo'nɨ'ɨ'rɨxɨnɨrɨ wimo'narɨŋɨ'pɨ imo'nɨŋwa'rɨnɨ.
58010011	Apaxɨ'pa'nɨŋɨ' imo'nɨgɨ'a' nowanɨ sɨ'a' ayɨ' ayo aŋɨ' rɨdɨyowa' yarɨgɨ'iwa'mɨ e'ɨ' nɨro'ma'na' wigɨ' yarɨgɨ'a'pɨ nero'na' rɨdɨyowa' a'ma' ɨ'wɨ' yarɨgɨ'a'pɨ wi' yokwarɨmɨ' wiipaxɨ' mimo'nɨŋɨ'pɨnɨ a'mɨ a'mɨ yayarɨgɨ'a' ai'
58010012	Kiraiso axɨ'pɨ e mɨyarɨnɨnɨ. O ɨ'wɨ' yarɨŋwa'pɨ yokwarɨmɨ' neaiimɨnɨrɨ na'nɨ rɨdɨyowa'nɨŋɨ' ninɨrɨ'na' nawi'na'nɨ ɨ'wɨ' yarɨŋwa'pɨ anɨŋɨ' xwapɨ'ra' eaa'rɨnɨ'a' imo'nɨŋɨ'pɨ nema'na' nɨpeyirɨ a'mɨ Gorɨxo tɨ'nɨ xɨxenɨ nimo'nɨrɨ oya' we' na'u'mɨnɨ e'ɨ' ŋweaŋɨnigɨnɨ.
58010013	E e'ɨ' nɨŋwearɨ xano a'ma' omɨ sɨ'mɨ' tɨ'nɨ wiarɨgɨ'a'yo xopɨra'rɨ' nɨwiirɨ ayo sɨkwɨ' wikwia'rɨnɨ'a na'nɨ wimɨxɨyinɨ'e na'nɨ xwayɨ' nanɨrɨ ŋweanɨ.
58010014	Ayɨ' rɨpɨ na'nɨ rarɨŋɨnɨ. O rɨdɨyowa' na' bɨnɨ ninɨrɨŋɨ'pimɨ da'nɨ a'ma' Gorɨxo xwioxɨ' igɨ'a'nɨŋɨ' ea'mo'nɨgɨ'a'yɨ' imo'nɨ'ɨ'rɨxɨnɨrɨ wimo'narɨŋɨ'yɨ' anɨŋɨ' e imo'nɨpɨ'rɨ'a na'nɨ we' roa'rɨŋɨ'rɨnɨ.
58010015	“O xwioxɨ' igɨ'a'nɨŋɨ' ea'mo'nanɨ'wa' na'nɨ sɨpearɨ'mɨ' ya'rɨŋɨ'rɨnɨ.” seararɨŋa'pɨ kwi'yɨ' Gorɨxoya'pɨ enɨ Bɨkwɨ'yo nɨrɨnɨrɨ ea'nɨŋɨ'pimɨ da'nɨ axɨ'pɨ nɨrɨrɨ sopɨŋɨ' warɨnɨ. Bɨkwɨ'yo nɨrɨnɨrɨ ea'nɨŋɨ' rɨpɨ nɨrɨnɨma'na',
58010016	“A'mɨna'onɨ re rarɨŋɨnɨ, ‘Xwɨyɨ'a' rɨ'we'na' “Gɨ' imo'nɨgɨ'a'yo e e nɨwiimɨ'a'rɨnɨ.” re'roa'rɨmɨ'a'pɨ, ayɨ' rɨpɨrɨnɨ. Gɨ' ŋwɨ' ikaxɨ' wigɨ' xwioxɨ'yo aumau'mɨ' wia'rɨrɨ ŋwɨra'rɨrɨ emɨ'a'rɨnɨ.’” nɨrɨnɨma'na'
58010017	a'mɨ re rɨnɨŋɨnigɨnɨ, “ ‘Wigɨ' ɨ'wɨ' egɨ'a'pɨ na'nɨ tɨ'nɨ rɨkɨkɨrɨ'o' egɨ'a'pɨ na'nɨ tɨ'nɨ a'mɨ wi' dɨŋɨ' ninɨnɨ'a'manɨ.’ A'mɨna'onɨ e rarɨŋɨnɨ.” E rɨnɨŋagɨ na'nɨ “Kwi'yɨ'pɨ enɨ Bɨkwɨ'yo nɨrɨnɨrɨ ea'nɨŋɨ'pimɨ da'nɨ axɨ'pɨ nɨnearɨrɨ sopɨŋɨ' warɨnɨ.” seararɨŋɨnɨ.
58010018	Ɨ'wɨ' apɨ Gorɨxo rɨxa yokwarɨmɨ' neaiiŋɨ' eŋagɨ na'nɨ sɨnɨ xɨ'o yokwarɨmɨ' oneaiinɨrɨ na'nɨ a'mɨ rɨdɨyowa' epaxɨ' menɨnɨ.
58010019	Ayɨna'nɨ gɨ' nɨrɨxɨ'mea'yɨ'ne', Jisaso nɨperɨ'na' xegɨ' ragɨ' puŋɨ'yo da'nɨ nene wara' sarɨ'wa' mɨma'rɨnɨ' ananɨ Gorɨxo tɨ'ŋɨ' e awawa' ŋwɨ'a' sea'yɨ e imo'nɨŋɨ'wa'mɨ pa'wipaxene imo'nɨŋwɨnɨ.
58010020	O o'ɨ' sɨŋɨ' imo'nɨŋɨ'yi nene na'nɨ nɨneaimoirɨ'na' rapɨrapɨ' a'wɨnɨ e epaŋioa'rɨnɨŋu' mɨneapɨ'ropa nerɨ Gorɨxo tɨ'a'mɨnɨ ananɨ opa'wi'poyɨnɨrɨ na'nɨ e'rowia'pɨ'nɨrɨ xewanɨŋo rɨdɨyowa'nɨŋɨ' inɨŋɨ'yo da'nɨ o'ɨ' sɨŋɨ' dɨŋɨ' nɨyɨmɨŋɨ' imo'nanɨ'wa' na'nɨyi neaimoirɨ
58010021	apaxɨ' a'ma' Gorɨxoya' imo'nɨŋwae'ne na'nɨ sea'yɨ e imo'nɨŋɨ' ba' imo'nɨrɨ eŋagɨ na'nɨ
58010022	nene nepa'nɨ nimo'nɨmɨ Gorɨxo tɨ'a'mɨnɨ aŋwɨ e'nɨŋɨ' u'wanɨgɨnɨ. Wara' sarɨ'wa' mɨma'rɨnɨ' dɨŋɨ' wɨkwɨ'rorane “Newanɨŋene ɨ'wɨ' e'wa'pimɨ da'nɨ aya' neadunɨŋenerɨ'anɨ?” yaiwinarɨŋwa'pɨ Jisaso xegɨ' ragɨ' wɨwiɨ'a' nearoŋɨ'pimɨ da'nɨ xwioxɨ' igɨ'a' ea'mo'nɨŋwae'ne imo'nɨrane iniɨgɨ' wɨ'a' o'rɨroŋɨ' tɨ'nɨ igɨ'a' ea'ɨ' yapɨ imo'nɨrane nerɨŋɨ'pimɨ da'nɨ o tɨ'a'mɨnɨ aŋwɨ e'nɨŋɨ' u'wanɨgɨnɨ.
58010023	Sɨ'mɨmaŋɨ'yo da'nɨ'nɨŋɨ' “E e nɨseaiimɨ'a'rɨnɨ.” nearɨŋo, o nene dɨŋɨ' uŋwɨra'rɨpaxo eŋagɨ na'nɨ we' ɨ'a' mɨxea'nanɨrane me' waropa'rɨ' nerane “O nearɨŋɨ'pimɨ dɨŋɨ' wikwɨ'moarɨŋwɨnɨ.” rarɨŋwa'pɨ enɨ sɨnɨ xai'wɨ' ɨ'a' oxɨraneyɨ.
58010024	“Arɨge nerane xɨxe dɨŋɨ' sɨpi' inɨrane arɨra' inɨrane yanɨ'wa'rɨ'anɨ?” nɨyaiwirane e yanɨ na'nɨ enɨ dɨŋɨ' omoaneyɨ.
58010025	A'ma' wi' yarɨgɨ'a'pa nene Gorɨxomɨ yayɨ' umeanɨrane awi' ea'narɨŋwa'pɨ rɨ'wɨ'mɨnɨ mɨmamo' xɨxe eŋɨ' sɨxɨ' nea'mɨxɨnɨrane sɨ'a' xɨ'o mi' o'mo'mɨxɨmɨ' neainɨ'a'yi aŋwɨ e nimo'ga barɨŋagɨ nɨwɨnɨrane'na' a'mɨ aya' wi' niga u'wanɨgɨnɨ.
58010026	Ayɨ' rɨpɨ na'nɨ seararɨŋɨnɨ. Nene “Xwɨyɨ'a' nepaxɨŋɨ' imo'nɨŋɨ'pɨ, ayɨ' apɨrɨ'anɨ?” rɨxa e nɨyaiwima'na' ai' sɨnɨ arɨ'ki' “A'mɨ ɨ'wɨ' oyaneyɨ.” nɨyaiwirane e nerane'na'yɨ', ɨ'wɨ' apɨ yokwarɨmɨ' neaiinɨ'a na'nɨ rɨdɨyowa' a'mɨ gɨ'mɨnɨ gɨpɨ inɨpaxɨ'rɨnɨ?
58010027	Oweoɨ, arɨ'ki' e nerane'na'yɨ', pi'pɨ epaxɨ' marɨ'a'ɨ, sa Gorɨxo xamɨŋo pɨrɨ' neamamonɨ'a'pɨ na'nɨ mɨŋɨ' yɨ'wɨ' ni'nɨrane ŋwearane a'ma' xɨ'o tɨ'nɨ nawi'nɨ mimo'nɨ' sɨ'mɨ' tɨ'nɨ wiarɨgɨ'a'yo rɨ'a' rɨ'mɨmenɨŋwɨ' ea'narɨŋɨ'pɨ nɨnɨ'a'pɨ na'nɨ mɨŋɨ' yɨ'wɨ' ni'rɨrane ŋwearane epaxɨ'rɨnɨ.
58010028	A'ma' go go ŋwɨ' ikaxɨ' Moseso eaŋɨ'pimɨ pɨ'rɨ' wiai'ki'a'na' a'ma' sɨŋwɨ' wɨnarogɨ'a'yɨ' wau' woranɨ, wau'ranɨ, a'waŋɨ' ra'na'yɨ', aya' mɨrɨmɨxɨ' sa pɨkiarɨgɨ'a'rɨnɨ.
58010029	Ayɨna'nɨ a'ma' niai'wɨ' Gorɨxoya'omɨ peayɨ' wianɨro o nɨperɨ xegɨ' ragɨ' puŋɨ'pɨ —Apimɨ da'nɨ xwɨyɨ'a' Gorɨxo “E e nɨseaiimɨ'a'rɨnɨ.” re'roa'rɨŋɨ'pɨ rɨxa'nɨŋɨ' wia'rɨmo'nɨ'agɨ xwioxɨ' igɨ'a'nɨŋɨ' ea'mo'na'rɨŋwa'pɨ apɨrɨnɨ. Xegɨ' ragɨ' puŋɨ' apɨ “Pi'rɨ'anɨ?” nɨyaiwiro ra'ɨ'nɨŋɨ' imoro kwi'yɨ' wa' neawianarɨŋɨ'pimɨ ikayɨ'wɨ' umearɨro yarɨgɨ'a'yɨ', a'ma' sa e yarɨgɨ'a'yɨ' na'nɨ seyɨ'ne' dɨŋɨ' pi'oɨ seaimo'narɨnɨ? “Pɨrɨ' aga rɨ'a' tɨ'ŋɨ' Gorɨxo umamonɨ'a'pɨ nɨwi'mearɨ'na' aga xɨxenɨ ayo wi'meanɨ'a'rɨnɨ.” mɨseaimo'nɨpa renɨ?
58010030	Xwɨyɨ'a' rɨpɨ, “Niɨwanɨŋonɨ pɨrɨ' numamorɨ eŋɨ' mea'mɨ'a'rɨnɨ.” rɨrɨ a'mɨ xwɨyɨ'a' rɨpɨ, “A'mɨna'onɨ gɨ' a'ma'yo eyeyi'ro'mɨ' emɨ'a'rɨnɨ.” rɨrɨ eŋo, ayɨ' na' wonɨ Gorɨxo eŋagɨ na'nɨ nene dɨŋɨ' e yaiwipaxɨ'rɨnɨ.
58010031	Ŋwɨ'a' dɨŋɨ' anɨŋɨ' imo'nɨŋɨ'pɨ tɨ'ŋo pɨrɨ' neamamo'mɨnɨrɨ na'nɨ ɨ'a' neaxe'a'na' ayɨ' nene mɨŋɨ' yɨ'wɨ' i'rɨpaxɨ' imo'nɨŋagɨ na'nɨ rarɨŋɨnɨ.
58010032	Xa'mɨ xwɨyɨ'a' Gorɨxoya' iwamɨ'o' wɨ'a' seao'ki'a'na' egɨ'a'pɨ na'nɨ a'mɨ dɨŋɨ' iro'nɨ'poyɨ. I'na' xeanɨŋɨ' rɨ'a' tɨ'ŋɨ' aya' wi' seaika'rɨ'agɨ'a aiwɨ xwa'ma'mɨ' ne'ra ugɨ'awixɨnɨ.
58010033	Wai'na' a'ma'ya' sɨŋwɨ' e nɨseamea'mɨ nurɨ nɨseawa'rɨma'na' ikayɨ'wɨ' seamearɨro xeanɨŋɨ' seaika'rɨro yarɨ'na' seyɨ'ne' xwa'ma'mɨ' wigɨ'awixɨnɨ. Wai'na' seyɨ'ne' seaika'rarɨgɨ'a'pa wika'rɨ'a'yɨ' tɨ'nɨ axɨ' e nɨkumɨxɨnɨro ayo wi'meaarɨŋɨ'pɨ “Nene enɨ nɨneai'mearɨ'na' ayɨ' ananɨrɨnɨ.” nɨyaiwiro e egɨ'awixɨnɨ.
58010034	A'ma' gwɨ' ŋweagɨ'a'yɨ' na'nɨ dɨŋɨ' sɨpi' nɨwiro arɨra' wigɨ'awixɨnɨ. Segɨ' xwɨ'a' aŋɨ' amɨpi' seara'pekɨxe'agɨ'a aiwɨ “Negɨ' amɨpi' neara'pekɨxe'ɨ'a'pimɨ sea'yɨ e imo'nɨŋɨ'pɨ —Apɨ na' rɨ'wɨ'yo ai' bɨ manɨ'nɨ' anɨŋɨ' imo'nɨnɨ'a'pɨrɨnɨ. Apɨ sɨnɨ rɨ'a wenɨ?” nɨyaiwiro na'nɨ dɨŋɨ' sɨpi' mɨseai' yayɨ' tɨ'nɨ xwa'ma'mɨ' nɨwie'ra ugɨ'awixɨnɨ.
58010035	Ayɨna'nɨ wara' sarɨ'wa' mɨma'rɨnɨ' Jisasomɨ xɨ'darɨgɨ'a'pɨ pɨ'nɨ mɨwia'rɨpanɨ. E nero'na'yɨ', Gorɨxo yayɨ' seaimonɨ'a'rɨnɨ.
58010036	Ayɨ' rɨpɨ seararɨŋɨnɨ. O gɨ' a'ma' imo'nɨgɨ'a'yɨ' e e'ɨ'rɨxɨnɨrɨ wimo'narɨŋɨ'pɨ xɨxenɨ ne'ra nu'ɨ'asa'na' sɨ'mɨmaŋɨ'yo da'nɨ'nɨŋɨ' “E e nɨseaiimɨ'a'rɨnɨ.” searɨŋɨ'pɨ neai'mea'wɨnɨgɨnɨrɨ xwa'ma'mɨ' nɨwie'ra u'ɨ'rɨxɨnɨ.
58010037	Gorɨxo Bɨkwɨ'yo nɨrɨnɨrɨ ea'nɨŋɨ' rɨpɨ a'ma' nene yea'yɨ' neayimɨxemeanɨ'o na'nɨ rɨŋɨ' eŋagɨ na'nɨ rarɨŋɨnɨ, “O bɨnɨ'a na'nɨ na' jɨ'amɨ mimo'nɨnɨ. Sɨnɨ yo'mɨŋɨ' me' rɨxa aŋɨ'nɨ bɨnɨ'a'rɨnɨ.
58010038	Gɨ' we' ro'nɨŋɨ'pɨ yarɨgɨ'a'yɨ' dɨŋɨ' nɨkwɨ'rorɨŋɨ'pimɨ da'nɨ dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ' imo'nɨpɨ'rɨ'a'rɨnɨ. E nerɨ ai' a'mɨ we' ɨ'a' mɨxea'na'na'yɨ' nionɨ wi' dɨŋɨ' yayɨ' ninɨnɨ'a'manɨ.” Gorɨxo e rɨŋɨ' eŋagɨ na'nɨ “Xwa'ma'mɨ' nɨwie'ra u'ɨ'rɨxɨnɨ.” seararɨŋɨnɨ.
58010039	E nɨsearɨrɨ ai' “Nene a'ma' we' ɨ'a' nɨmɨxea'nɨrɨ anɨ'nanɨ'wae'ne wi' mimo'nɨ' dɨŋɨ' nɨwɨkwɨ'rorɨŋɨ'pimɨ da'nɨ erɨ'kiemea'nɨŋwae'ne imo'nɨŋwɨnɨ.” nimo'narɨnɨ.
58011001	A'ma' Gorɨxomɨ dɨŋɨ' wɨkwɨ'roarɨgɨ'a'yɨ' xɨ'oya' dɨŋɨ' tɨ'nɨ dɨŋɨ' re nɨyaiwiro wipɨmo'nɨnɨ, “Nene dɨŋɨ' wikwɨ'moarɨŋwa'pɨ o aga xɨxenɨ nɨneaiinɨ'a'rɨnɨ. Amɨpi' xɨ'o neaiapɨmɨ'a'nɨrɨ nearɨŋɨ'pɨ nene sɨnɨ sɨŋwɨ' tɨ' tɨ'nɨ mɨwɨnarɨŋwa'pɨ ai' aga nepa imo'nɨnɨ.” nɨyaiwiro wipɨmo'nɨnɨ.
58011002	Eŋi'na' ŋweaagɨ'a'yɨ' pi'yo da'nɨ Gorɨxo “Ayɨ' naŋɨ' yarɨŋoɨ.” rɨŋɨ'manɨ. Ayɨ' dɨŋɨ' wɨkwɨ'roarɨŋagɨ'a na'nɨ rɨŋɨ'rɨnɨ.
58011003	Nene dɨŋɨ' nɨwɨkwɨ'rorɨŋɨ'pimɨ da'nɨ re nɨyaiwirane nɨjɨ'a' imo'nɨŋwɨnɨ, “Gorɨxo xwɨ'a'ri' tɨ'nɨ aŋɨ'na tɨ'nɨ nimɨxɨrɨ'na' xegɨ' xwɨyɨ'a' rɨ'ɨ'yo da'nɨ imo'nɨŋɨ' eŋagɨ na'nɨ amɨpi' nene sɨŋwɨ' wɨnarɨŋwa'pɨ nimɨxɨrɨ'na' amɨpi' nene sɨŋwɨ' tɨ' tɨ'nɨ mɨwɨnɨpaxɨ' imo'nɨŋɨ'pɨ tɨ'nɨ imɨxɨŋɨ'rɨnɨ.” Nɨjɨ'a' e imo'nɨŋwɨnɨ.
58011004	Aiborɨ'o Gorɨxomɨ dɨŋɨ' nɨwɨkwɨ'rorɨŋɨ'pimɨ da'nɨ o na'nɨ naŋwɨ' rɨdɨyowa' nerɨ'na' xɨra'o Keno e'ɨ'pimɨ sea'yɨ e imo'nɨŋɨ' bɨ eŋɨnigɨnɨ. Ayɨna'nɨ Gorɨxo rɨdɨyowa' o e'ɨ'pimɨ yayɨ' numerɨ'na' “Aiborɨ'o a'ma' we' ro'nɨŋɨ' worɨnɨ.” rɨŋɨnigɨnɨ. Ayɨna'nɨ o rɨxa peŋɨ' amɨ ai' Gorɨxomɨ dɨŋɨ' nɨwɨkwɨ'rorɨ eŋɨ'pɨ nene Bɨkwɨ'yo ɨ'a' roarɨ'na' sɨnɨ'nɨŋɨ' neare'wapɨyarɨnɨ.
58011005	Inoko Gorɨxomɨ dɨŋɨ' wɨkwɨ'roarɨŋagɨ na'nɨ mɨpepa oenɨrɨ me'napɨŋɨnigɨnɨ. Gorɨxo me'napɨ'ɨ' eŋagɨ na'nɨ o na'nɨ pɨ'a' megɨnɨgɨ'awixɨnɨ. Ayɨ' rɨpɨ na'nɨ rarɨŋɨnɨ. Sɨnɨ mɨme'napɨpa eŋa'na' Gorɨxomɨ pi'ra'nɨŋɨ' uxɨ'darɨŋagɨ na'nɨ Gorɨxo o na'nɨ yayɨ' winɨŋɨ'pɨ na'nɨ Bɨkwɨ'yo wi' e nɨrɨnɨrɨ ea'nɨŋagɨ na'nɨ rarɨŋɨnɨ.
58011006	A'ma' Gorɨxomɨ dɨŋɨ' mɨwɨkwɨ'ro'ɨ'a'yɨ' na'nɨ o dɨŋɨ' yayɨ' winɨpaxɨ' wi' menɨnɨ. Ayɨ' rɨpɨ na'nɨrɨnɨ. Gɨyɨ' gɨyɨ' “Gorɨxo tɨ'a'mɨnɨ oumɨnɨ.” nɨwimo'nɨrɨ'na' “Pi' pi' nepaxɨ'manɨ. Sa Gorɨxo nepa rɨ'a ŋweanɨ?” yaiwiro “A'ma' xɨ'o tɨ'a'mɨnɨ banɨro yarɨgɨ'a'yo yayɨ' wimoarɨŋorɨ'anɨ?” yaiwiro nero dɨŋɨ' wɨkwɨ'ropaxɨ'rɨnɨ.
58011007	Nowao Gorɨxomɨ dɨŋɨ' nɨwɨkwɨ'rorɨ na'nɨ o amɨpi' sɨnɨ mɨwi'meapa e'ɨ'pɨ na'nɨ erɨrɨ' wi'a'na' xɨ'o arɨ'a' nɨwirɨ xegɨ' ɨ'wiaxeyo'wa yea'yɨ' uyimɨxemea'mɨ'a'nɨrɨ sɨpɨxɨ' wo imɨxɨŋɨnigɨnɨ. O xegɨ'pɨ dɨŋɨ' nɨwɨkwɨ'rorɨ e nerɨŋɨ'yo da'nɨ a'ma' i'na' xwɨ'a' tɨ'yo ŋweaagɨ'a'yo xwɨyɨ'a' umea'rɨrɨ a'ma' Gorɨxomɨ dɨŋɨ' wɨkwɨ'roarɨŋagɨ'a na'nɨ “Ayɨ' we' ro'nɨgɨ'a'yɨ'rɨnɨ.” ra'rarɨŋɨ' wo imo'nɨrɨ eŋɨnigɨnɨ.
58011008	Ebɨrɨ'amo Gorɨxomɨ dɨŋɨ' nɨwɨkwɨ'rorɨ na'nɨ o “Dɨxɨ' aŋɨ' re pɨ'nɨ nɨwia'rɨmɨ xwɨ'a' nionɨ sɨwa' simɨ'ae' na'nɨ u'ɨrɨxɨnɨ.” ura'na' arɨ'a' nɨwirɨ xwɨ'a' “Joxɨ mearɨ'a'rɨnɨ.” urɨ'a'yo na'nɨ uŋɨnigɨnɨ. Nurɨ'na' “E na'nɨ rɨ'a warɨŋɨnɨ?” mɨyaiwipa nerɨ ai' ananɨ pɨ'nɨ nɨwia'rɨmɨ uŋɨnigɨnɨ.
58011009	O Gorɨxomɨ dɨŋɨ' nɨwɨkwɨ'rorɨ na'nɨ a'ma' aŋɨ' mɨ da'ŋo'nɨŋɨ' nimo'nɨrɨ xwɨ'a' Gorɨxo sɨ'mɨmaŋɨ'yo da'nɨ “Nionɨ nɨsiapɨmɨ'a'rɨnɨ.” urɨŋɨ'pimɨ nɨŋweaxa uŋɨnigɨnɨ. Apimɨ nɨŋwearɨ'na' xwɨ'a' a'ma' wi'yɨ'ya'yo'nɨŋɨ' nɨŋweaxa nemerɨ senɨ'a' aŋɨ' nɨpa'ki'a nurɨ emeŋɨnigɨnɨ. Xegɨ' xewaxo Aisako tɨ'nɨ xia'wo Jekopo tɨ'nɨ awau' —Gorɨxo egɨ' sɨ'mɨmaŋɨ'yo da'nɨ “Xwɨ'a' rɨpɨ nɨseaiapɨmɨ'a'rɨnɨ.” urɨŋowau'rɨnɨ. Awau' enɨ xano eŋɨ'pa axɨ'pɨ e egɨ'isixɨnɨ.
58011010	Ebɨrɨ'amo xwɨ'a' apimɨ nɨŋweaxa nemerɨ'na' aŋɨ' Gorɨxo dɨŋɨ' neŋwɨperɨ ikwɨ'roŋɨ'pimɨ —Aŋɨ' apɨ anɨŋɨ' imo'nɨnɨ'a na'nɨ pi'ra'nɨŋɨ' nɨtɨwayɨrorɨ ikwɨ'roŋɨ'pɨrɨnɨ. Apimɨ e ŋwea'ɨmɨgɨnɨrɨ wenɨŋɨ' nerɨ nɨŋwearɨ na'nɨ e ne'ra uŋɨnigɨnɨ.
58011011	Serai' enɨ Gorɨxomɨ dɨŋɨ' nɨwɨkwɨ'rorɨ na'nɨ oya' dɨŋɨ' tɨ'nɨ niai'wɨ' xɨrɨpaxɨ' imo'nɨŋɨnigɨnɨ. I' oxɨ' nɨro'a nu'ɨsa'na' rɨxa rɨ'pai'wɨ' imo'nɨŋi' ai' re yaiwiŋɨnigɨnɨ, “Gorɨxo, nii'nɨ rɨxa niai'wɨ' xɨrɨmɨ'a na'nɨ ra'rɨŋo xɨ'o rɨ'ɨ'pɨ tɨ'nɨ xɨxenɨ ya'rarɨŋo eŋagɨ na'nɨ nii'nɨ ananɨ dɨŋɨ' uŋwɨra'rɨpaxorɨnɨ.” yaiwiŋɨnigɨnɨ.
58011012	Ayɨna'nɨ Ebɨrɨ'amo —O a'ma' na' wonɨ ai' xweyaŋɨ' sɨpi'pɨ nerɨ rɨxa nɨpe'mɨnɨrɨ'nɨŋɨ' nerɨ'na' niai'wɨ' tɨmea'a'na' omɨ da'nɨ ɨ'wia'rɨ'awe' siŋɨ' aŋɨ' pɨrɨ'yo da'nɨ o'narɨŋɨ'yɨ' ɨ'a' mɨropaxɨ' imo'nɨrɨ inɨki' rawɨrawa'pa'mɨ wia'roŋɨ'yɨ' ɨ'a' mɨropaxɨ' imo'nɨrɨ eŋɨ'pa imo'nɨŋɨnigɨnɨ.
58011013	A'ma' nionɨ nɨrɨrɨ rɨ'wamɨŋɨ' nea'a weaparɨŋa'yɨ' nɨ'nɨ Gorɨxomɨ dɨŋɨ' nɨwɨkwɨ'ro'a nuro xwɨyɨ'a' wigɨ' sɨ'mɨmaŋɨ'yo da'nɨ “Nɨseaiimɨ'a'rɨnɨ.” urɨŋɨ'pɨ sɨnɨ mɨwi'meapa eŋa'na' pegɨ'awixɨnɨ. Gorɨxo wiinɨ'a'pimɨ na' jɨ'amɨ da'nɨ'nɨŋɨ' sɨŋwɨ' nɨwɨnɨrɨ'na' yayɨ' nero “Ayɨ' awiaxɨ'rɨnɨ.” nɨyaiwiro waropa'rɨ' nero re nɨra'rɨmɨ pegɨ'awixɨnɨ, “Xwɨ'a' rɨri'mɨ nɨŋwearane'na' a'ma' aŋɨ' mɨ da'ŋene'nɨŋɨ' nimo'nɨrɨ ŋweaŋwɨnɨ.”
58011014	A'ma' e'nɨŋɨ' imo'nɨŋɨ'pɨ rɨgɨ'a'yɨ' sɨŋa'nɨ waropa'rɨ' rɨpɨ'nɨŋɨ' yarɨŋoɨ, “Negɨ' ŋweapaxɨ' imo'nɨŋe na'nɨ wenɨŋɨ' nerɨ ŋweaŋwɨnɨ.” sɨŋa'nɨ waropa'rɨ' apɨ'nɨŋɨ' yarɨŋoɨ.
58011015	Wigɨ' aŋɨ' xa'mɨ pɨ'nɨ nɨwia'rɨmɨ bɨgɨ'e na'nɨ dɨŋɨ' sɨpi' wiarɨŋagɨ na'nɨ e nɨrɨro sɨŋwɨrɨyɨ', a'mɨ axɨ' e na'nɨ upɨ'rɨ'a'pɨ imo'nɨŋagɨ na'nɨ ananɨ upaxɨ' imo'nanɨro egɨ'a'rɨnɨ.
58011016	E mepa nero aŋɨ' sea'yɨ e imo'nɨŋɨ' bimɨ —Apɨ aŋɨ'namɨ imo'nɨŋɨ'pɨrɨnɨ. Apimɨ ŋwea'wanɨgɨnɨro dɨŋɨ' sɨpi' nɨwia wagɨ'rɨnɨ. Ayɨna'nɨ Gorɨxo a'ma' ayɨ' xɨ'omɨ “Joxɨ negɨ' Ŋwɨ'a'oxɨrɨnɨ.” urarɨgɨ'a'pɨ na'nɨ aya' mɨwinɨ'agɨ na'nɨ xɨ'o tɨ'nɨ nawi'nɨ ŋweapɨ'rɨ'a na'nɨ aŋɨ' bɨ wikwɨ'roiŋɨ'rɨnɨ.
58011017	Ebɨrɨ'amo Gorɨxomɨ dɨŋɨ' nɨwɨkwɨ'rorɨ na'nɨ o nepa nionɨ nimo'narɨŋɨ'pɨ xɨ'dɨnɨrɨ'enɨŋoɨnɨrɨ iwamɨ'o' wi'wapɨyi'a'na' xegɨ' xewaxo Aisakomɨ Gorɨxo urɨŋɨ'pɨ tɨ'nɨ xɨxenɨ rɨdɨyowa' emɨnɨrɨ eŋɨnigɨnɨ. Axomɨ Gorɨxo sɨ'mɨmaŋɨ'yo da'nɨ re urɨŋɨnigɨnɨ, “ ‘Dɨxɨ' iyɨ' axɨ'pa' e imo'nɨpɨ'rɨ'a'rɨnɨ.’ rɨrɨŋa'yɨ' Aisakomɨ da'nɨ nemea'ga upɨ'rɨ'a'rɨnɨ.” urɨŋɨ' eŋagɨ ai' xegɨ' xewaxo Aisako, na' wonɨ siŋɨ'nɨŋɨ' e'miaoŋomɨ rɨdɨyowa' na'nɨ pɨki'mɨnɨrɨ nerɨ'na'
58011018	Ebɨrɨ'amo Gorɨxomɨ dɨŋɨ' nɨwɨkwɨ'rorɨ na'nɨ o nepa nionɨ nimo'narɨŋɨ'pɨ xɨ'dɨnɨrɨ'enɨŋoɨnɨrɨ iwamɨ'o' wi'wapɨyi'a'na' xegɨ' xewaxo Aisakomɨ Gorɨxo urɨŋɨ'pɨ tɨ'nɨ xɨxenɨ rɨdɨyowa' emɨnɨrɨ eŋɨnigɨnɨ. Axomɨ Gorɨxo sɨ'mɨmaŋɨ'yo da'nɨ re urɨŋɨnigɨnɨ, “ ‘Dɨxɨ' iyɨ' axɨ'pa' e imo'nɨpɨ'rɨ'a'rɨnɨ.’ rɨrɨŋa'yɨ' Aisakomɨ da'nɨ nemea'ga upɨ'rɨ'a'rɨnɨ.” urɨŋɨ' eŋagɨ ai' xegɨ' xewaxo Aisako, na' wonɨ siŋɨ'nɨŋɨ' e'miaoŋomɨ rɨdɨyowa' na'nɨ pɨki'mɨnɨrɨ nerɨ'na'
58011019	dɨŋɨ' re moŋɨnigɨnɨ, “A'ma' rɨxa pegɨ'a' aiwɨ Gorɨxo owia'pɨ'nɨmea'poyɨnɨrɨ a'mɨ sɨŋɨ' wimɨxɨpaxorɨ'anɨ?” nɨyaiwirɨ Gorɨxo pɨ'rɨ' uraki'a'na' xewaxomɨ a'mɨ sɨnɨ sɨŋɨ' mea'agɨ na'nɨ re'nɨŋɨ' rɨpaxɨ'rɨnɨ, “Ebɨrɨ'amo xegɨ' niai'womɨ yowɨ'yo da'nɨ mɨxeaŋɨnigɨnɨ.” rɨpaxɨ'rɨnɨ.
58011020	Aisako Gorɨxomɨ dɨŋɨ' nɨwɨkwɨ'rorɨ na'nɨ xegɨ' xewaxowau' Jekopomɨ tɨ'nɨ Isomɨ tɨ'nɨ awau'mɨ rɨ'we'na' wi'meanɨ'a'pɨ na'nɨ dɨŋɨ' nɨmorɨ xwɨyɨ'a' bɨ tɨ'nɨ naŋɨ' wimɨxɨŋɨnigɨnɨ.
58011021	Jekopo Gorɨxomɨ dɨŋɨ' nɨwɨkwɨ'rorɨ na'nɨ rɨxa nɨpe'mɨnɨrɨ aŋwɨ e nerɨ'na' xegɨ' xewaxo Josepoya' xewaxowau'mɨ Gorɨxoya' dɨŋɨ' tɨ'nɨ naŋɨ' wi'mea'wɨnɨgɨnɨrɨ xwɨyɨ'a' bɨ tɨ'nɨ naŋɨ' nɨwimɨxɨma'na' xegɨ' eraŋɨ'wa'mɨ nɨkwɨ'ro'nɨrɨ'na' Gorɨxomɨ yayɨ' umeŋɨnigɨnɨ.
58011022	Josepo Gorɨxomɨ dɨŋɨ' nɨwɨkwɨ'rorɨ na'nɨ rɨxa nɨpe'mɨnɨrɨ nerɨ'na' rɨ'wɨ'yo xegɨ' Isɨrerɨyɨ' Isipɨyɨ' aŋɨ'yo pɨ'nɨ nɨwia'rɨmɨ upɨ'rɨ'a'pɨ na'nɨ nurɨrɨ'na' re urɨŋɨnigɨnɨ, “Nuro'na' gɨ' eŋɨ' ai' tɨ'nɨ nɨmea'mɨ nuro xwɨ'a'yo nɨweya'rɨ'ɨ'rɨxɨnɨ.” urɨŋɨnigɨnɨ.
58011023	Mosesomɨ xanɨyau' Gorɨxomɨ dɨŋɨ' nɨwɨkwɨ'rori na'nɨ niai'wɨ' xɨrɨ'i'o awiaxɨ' imo'nɨŋagɨ nɨwɨnɨri sekaxɨ' Isipɨyɨ'ya' mɨxɨ' ina'yo “Isɨrerɨyɨ' niai'wɨ' oxɨ' nɨxɨrɨrɨ'na' pɨki'ɨ'rɨxɨnɨ.” ra'rɨŋɨ'pɨ na'nɨ wa'yɨ' mepa neri Mosesomɨ ema' wau' wo na'nɨ pɨ'nɨ ŋwɨra'rɨgɨ'isixɨnɨ.
58011024	Moseso Gorɨxomɨ dɨŋɨ' nɨwɨkwɨ'rorɨ na'nɨ rɨxa xwe' niwiarorɨ nerɨ'na' “Isipɨyɨ'ya' mɨxɨ' ina'yomɨ xemia'i'ya' xewaxoyɨ mɨnɨrɨpa oe'poyɨ.” wimo'nɨŋɨnigɨnɨ.
58011025	“Sɨ'a' a'mae'ne xwɨ'a' tɨ'yo ŋweaarɨŋwa'pɨ a'rɨ'nɨ' imo'nɨŋagɨ na'nɨ xe yayɨ' rɨkɨkɨrɨ'o' nerɨŋɨ'pimɨ da'nɨ oneai'meanɨrɨ yarɨgɨ'a'pɨ xe ne'ra u'ɨmɨgɨnɨ.” mɨwimo'nɨ' “Nionɨ a'ma' Gorɨxoya'yɨ' tɨ'nɨ kumɨxɨna'na' uyɨ'niɨ' wika'rarɨgɨ'a'pɨ nionɨ tɨ'nɨ nawi'nɨ oneaika'rɨ'poyɨ.” yaiwiŋɨnigɨnɨ.
58011026	Xɨ'omɨ Gorɨxo yayɨ' nɨwimorɨ'na' winɨ'a'pɨ na'nɨ dɨŋɨ' re moŋɨnigɨnɨ, “A'ma' Gorɨxo yea'yɨ' neayimɨxemeanɨ'a na'nɨ urowa're'napɨnɨ'o na'nɨ peayɨ' nɨwianɨro aya' wimopɨ'rɨ'a'pa nionɨ enɨ nɨniro'na'yɨ', Gorɨxo yayɨ' nɨnimorɨ'na' ninɨ'a'pɨ amɨpi' aya' tɨ'ŋɨ' Isipɨyɨ' aŋɨ'yo weŋɨ'pimɨ sea'yɨ e imo'nɨŋɨ' eŋagɨ na'nɨ ayɨ' ananɨrɨnɨ.” nɨyaiwirɨ na'nɨ “A'ma' Gorɨxoya'yo uyɨ'niɨ' wika'rarɨgɨ'a'pɨ nionɨ tɨ'nɨ nawi'nɨ oneaika'rɨ'poyɨ.” yaiwiŋɨnigɨnɨ.
58011027	O Gorɨxomɨ dɨŋɨ' nɨwɨkwɨ'rorɨ na'nɨ Isipɨyɨ' aŋɨ'yo pɨ'nɨ nɨwia'rɨmɨ uŋɨnigɨnɨ. Mɨxɨ' ina'yo xɨ'omɨ wikɨ' wo'nɨŋɨ'pɨ na'nɨ wa'yɨ' nerɨ mu' Gorɨxomɨ —O a'ma' wi' sɨŋwɨ' mɨwɨnarɨgɨ'orɨnɨ. Omɨ sɨŋwɨ'nɨŋɨ' nɨwɨnɨrɨ na'nɨ xɨ'omɨ wi'meaŋɨ'pimɨ xwa'ma'mɨ' nɨwirɨ Isipɨyɨ' aŋɨ'yo pɨ'nɨ nɨwia'rɨmɨ uŋɨnigɨnɨ.
58011028	Axo Gorɨxomɨ dɨŋɨ' nɨwɨkwɨ'rorɨ na'nɨ aŋɨ'najɨ' pɨpɨki'mɨ' emearɨŋo xegɨ' Isɨrerɨyɨ'ya' niai'wɨ'yo enɨ mɨpɨkipa oenɨrɨ re urɨŋɨnigɨnɨ, “Sipɨsipɨ' mia' nɨpɨkiro ragɨ' segɨ' aŋɨ' ɨ'wi'yo xo'pe' nɨya'ra u'poyɨ.” nurɨrɨ'na' aiwa' sɨ'a' Aŋɨ'najo Neamu'roagoɨ rɨnɨŋɨ'yi na'nɨ e'rowia'pɨ'nɨŋɨnigɨnɨ.
58011029	Isɨrerɨyɨ' Gorɨxomɨ dɨŋɨ' nɨwɨkwɨ'roro na'nɨ ipi' Ayɨ'a' Rɨŋoɨ rɨnɨŋɨ'wa'mɨ nɨxero'na' iniɨgɨ' mɨdɨmɨda'nɨ deawa'ra'na' xwɨ'a' yea'yɨ' yɨkia'rɨŋe'nɨŋɨ' u'agɨ'a aiwɨ Isipɨyɨ' enɨ axɨ'yimɨ owaneyɨnɨrɨ e'ɨ'a'yɨ' wi'nɨyɨ' ai' tɨ'nɨ iniɨgɨ' emadɨro'na'rɨŋɨnigɨnɨ.
58011030	Isɨrerɨyɨ' Gorɨxomɨ dɨŋɨ' nɨwɨkwɨ'roro na'nɨ o urɨ'ɨ'pɨ nero aŋɨ' yoɨ' Jerikoyɨ rɨnɨŋɨ'piya' sɨ'ŋa' a'kɨŋa'yo bɨ'arɨwa'mɨnɨ sɨ'a' we' wɨ'u'mɨ da'ŋɨ' wau' apimɨ awi' nɨmudɨ'moayima'na' eŋa'na' sɨ'ŋa' a'kɨŋa'pɨ nɨpɨnɨ ɨkwiero'nowiŋɨnigɨnɨ.
58011031	Rexapi' —I' iyɨ' ede da'nɨ warɨgɨ'i' aŋɨ' apimɨ da'ŋi'rɨnɨ. —I' Gorɨxomɨ dɨŋɨ' nɨwɨkwɨ'rorɨ na'nɨ Isɨrerɨyɨ' aŋɨ' apimɨ sɨŋwɨ' wɨna'ranɨri bɨ'i'wau'mɨ yayɨ' tɨ'nɨ nipemea'mɨ u'agɨ na'nɨ Isɨrerɨyɨ' a'ma' uyɨ'niɨ' yarɨgɨ'a'yo nɨpɨkiro'na' i'mɨ mɨpɨkigɨ'awixɨnɨ.
58011032	Agwɨ a'mɨ bɨ pi'pɨ nɨrɨrɨ ea'mɨ'ɨnɨ? A'ma' rowa, Gidiono tɨ'nɨ Barako tɨ'nɨ Samɨsono tɨ'nɨ Jepɨtao tɨ'nɨ Depito tɨ'nɨ Samuero tɨ'nɨ wɨ'a' ro'kiamoagɨ'a'wa tɨ'nɨ a'ma' awa egɨ'a'pɨ na'nɨ repɨyɨ' nɨseaie'ra nurɨ'na' sɨ'a' neao'rɨpaxɨ'rɨnɨ.
58011033	A'ma' ayɨ' Gorɨxomɨ dɨŋɨ' nɨwɨkwɨ'roro na'nɨ a'ma' mɨ'kɨ' bɨ bimɨ xopɨra'rɨ' wiro we' ro'nɨŋɨ' imo'nɨŋɨ'pɨ ero Gorɨxo wigɨ' sɨ'mɨmaŋɨ'yo da'nɨ “Saŋɨ' seara'pɨmɨ'a'rɨnɨ.” urɨ'ɨ'pɨ wi'mearɨ Gorɨxoya' dɨŋɨ' tɨ'nɨ pusɨ' sayɨ' raionɨ'yɨ rɨnɨŋɨ'yo maŋɨ' upɨ'rorɨ
58011034	rɨ'a' xwe' narɨŋɨ'ri'mɨ iniɨgɨ'yo'nɨŋɨ' ananɨ xopɨra'rɨ' emero a'ma' kira' tɨ'nɨ pɨkianɨrɨ yarɨgɨ'a'yo e'ɨ' nuraki'na'rɨmɨ uro mɨgɨ' nimo'nɨma'na' a'mɨ eŋɨ' sɨxɨ' ea'nɨŋɨ' i'nɨro mɨxɨ' inɨpɨ'rɨ'a na'nɨ eŋɨ' rɨ'a' yɨ'kiro e'ma' sɨmɨŋɨ' wi'narɨgɨ'a' bɨ bimɨ mɨxɨ' xɨ'dowa'rɨro
58011035	apɨxɨ' wigɨ' a'ma' Gorɨxoya' dɨŋɨ' tɨ'nɨ xwa'rɨpa'yo da'nɨ wia'pɨ'nɨmea'a'na' yayɨ' tɨ'nɨ a'mɨ umi'mɨnɨro egɨ'awixɨnɨ. E nerɨ ai' Gorɨxomɨ dɨŋɨ' wɨkwɨ'roarɨgɨ'a' wi'yo a'ma' wa ɨ'a' nɨxero gwɨ' nɨjiro Gorɨxomɨ rɨ'wɨ' umo'poyɨnɨrɨ nɨme'pe'a nuro “Gorɨxomɨ rɨ'wɨ' umo'a'na'yɨ', nene gwɨ'yo da'nɨ seai'kweawa'ranɨ'wɨnɨ. E mepa nerɨ'na'yɨ', nɨseame'pe'a nu'wasa'na' nɨseapɨkianɨ'wɨnɨ.” urɨ'agɨ'a ai' a'mɨ xwa'rɨpa'yo da'nɨ nɨwia'pɨ'nɨmearɨ'na' dɨŋɨ' nɨyɨmɨŋɨ' imo'nɨŋɨ'pɨ mea'wanɨgɨnɨrɨ na'nɨ ayɨ' urɨ'a'pɨ arɨ'a' mɨwigɨ'awixɨnɨ.
58011036	Gorɨxomɨ dɨŋɨ' wɨkwɨ'roarɨgɨ'a' a'mɨ wi'yo ikayɨ'wɨ' umearɨro wi'yo iwaŋɨ' ragɨ' pɨ'rɨ' uyɨki'mɨ' ero wi'yo senɨ'a' tɨ'nɨ gwɨ' jiro wi'yo gwɨ' aŋɨ'yo ŋwɨra'rɨro
58011037	wi'yo sɨ'ŋa' tɨ'nɨ pɨkiro wi'yo so' tɨ'nɨ a'wɨnɨ e sɨ'o' dɨyearo wi'yo “Eŋɨ' ea'nɨgɨ'a'yɨ'rɨ'anɨ?” nɨrɨrɨ iwamɨ'o' wi'wapɨyiro wi'yo kira' tɨ'nɨ pɨkiro wigɨ'awixɨnɨ. A'mɨ wi'yo a'ma' wi' —Ayɨ' sɨpi' a'ma' imo'nɨŋagɨ'a na'nɨ a'ma' Gorɨxomɨ dɨŋɨ' wɨkwɨ'roarɨgɨ'a' ayɨ' tɨ'nɨ nɨkumɨxɨnɨrɨ ŋweapaxɨ' mimo'nɨgɨ'a'yɨ'rɨnɨ. Ayɨ' xeanɨŋɨ' wika'rɨro uyɨ'niɨ' ume'pero yarɨ'na' ayɨ' dɨ'wɨ' ikeamo'nɨro meme' wara' tɨ'nɨ sipɨsipɨ' wara' tɨ'nɨ rapɨrapɨ' na'nɨ wayɨ'a' yi'nɨro a'ma' dɨŋɨ' meaŋɨ'mɨ aŋɨ' kwɨro'nɨmero dɨ'wɨ'nɨ eŋɨ'mɨ nemero sɨ'ŋa' sirɨrɨkɨ'yo nɨpa'wiro ŋwearo xwa'rɨŋwɨ'yo nɨpa'wiro ŋwearo egɨ'awixɨnɨ.
58011038	wi'yo sɨ'ŋa' tɨ'nɨ pɨkiro wi'yo so' tɨ'nɨ a'wɨnɨ e sɨ'o' dɨyearo wi'yo “Eŋɨ' ea'nɨgɨ'a'yɨ'rɨ'anɨ?” nɨrɨrɨ iwamɨ'o' wi'wapɨyiro wi'yo kira' tɨ'nɨ pɨkiro wigɨ'awixɨnɨ. A'mɨ wi'yo a'ma' wi' —Ayɨ' sɨpi' a'ma' imo'nɨŋagɨ'a na'nɨ a'ma' Gorɨxomɨ dɨŋɨ' wɨkwɨ'roarɨgɨ'a' ayɨ' tɨ'nɨ nɨkumɨxɨnɨrɨ ŋweapaxɨ' mimo'nɨgɨ'a'yɨ'rɨnɨ. Ayɨ' xeanɨŋɨ' wika'rɨro uyɨ'niɨ' ume'pero yarɨ'na' ayɨ' dɨ'wɨ' ikeamo'nɨro meme' wara' tɨ'nɨ sipɨsipɨ' wara' tɨ'nɨ rapɨrapɨ' na'nɨ wayɨ'a' yi'nɨro a'ma' dɨŋɨ' meaŋɨ'mɨ aŋɨ' kwɨro'nɨmero dɨ'wɨ'nɨ eŋɨ'mɨ nemero sɨ'ŋa' sirɨrɨkɨ'yo nɨpa'wiro ŋwearo xwa'rɨŋwɨ'yo nɨpa'wiro ŋwearo egɨ'awixɨnɨ.
58011039	A'ma' ayɨ' nɨ'nɨ Gorɨxomɨ dɨŋɨ' nɨwɨkwɨ'roro na'nɨ o “Mɨmɨwia'roarɨgɨ'a'yɨ'rɨ'anɨ?” wiaiwia'rɨŋɨ' eŋagɨ ai' o wigɨ' sɨ'mɨmaŋɨ'yo da'nɨ “Nɨseaiimɨ'a'rɨnɨ.” urɨŋɨ'pɨ mɨwi'meaŋɨnigɨnɨ.
58011040	Ayɨ' rɨpɨ na'nɨrɨnɨ. Eŋi'na' nene na'nɨ Gorɨxo dɨŋɨ' re neŋwɨperɨ yaiwia'rɨŋɨnigɨnɨ, “A'ma' ayɨ' na'nɨ sea'yɨ e imo'nɨŋɨ' bɨ wii'ɨmɨgɨnɨ.” yaiwia'rɨŋɨ' eŋagɨ na'nɨ apɨ a'ma' nionɨ nɨra weapɨ'a'yo sɨnɨ mɨwi'meaŋɨnigɨnɨ. Ayɨ' wigɨ'pɨ Gorɨxo “Gɨ' a'ma' we' ro'nɨgɨ'a' apɨ imo'nɨ'ɨ'rɨxɨnɨ.” yaiwia'rɨŋɨ'pɨ tɨ'nɨ xɨxenɨ imo'nɨpɨ'rɨ'a na'nɨ marɨ'a'ɨ, ayɨ' tɨ'nɨ nene tɨ'nɨ nawi'nɨ imo'nanɨ'wa' na'nɨ ayo xa'mɨ mɨwi'meaŋɨnigɨnɨ.
58012001	Ayɨna'nɨ nene pi' yanɨ'wɨnɨ? A'ma' “Gorɨxomɨ dɨŋɨ' nɨwɨkwɨ'rorɨ'na' e epaxɨ'rɨ'anɨ?” oyaiwi'poyɨnɨrɨ sɨwa'nɨŋɨ' nɨneainɨrɨ neai'wapɨyarɨgɨ'a' ayɨ' obaxɨ' aya' wi' mɨdɨmɨda'nɨ wia'rɨ' wia'rɨ' neade'roŋagɨ'a na'nɨ pi' yanɨ'wɨnɨ? Sa rɨpɨnɨ oyaneyɨ. Amɨpi' nɨ'nɨ upupɨ'gɨ' neaika'rarɨŋɨ'pɨ pɨ'nɨ wia'rɨrane negɨ' ɨ'wɨ' sɨnɨ me' i'peaarɨŋwa'pɨ pɨ'nɨ wia'rɨrane nema'na' Gorɨxo apɨ e imo'nɨ'ɨ'rɨxɨnɨrɨ wimo'narɨŋɨ'pɨ imo'nanɨ'wa' na'nɨ a'ma' yamɨyamu'ro'nɨgɨ' inarɨgɨ'a'pa nene enɨ omɨ nɨxɨ'dɨrane'na' eŋɨ' nea'nɨrane axɨ'pɨ e oyaneyɨ.
58012002	E nerane'na' Jisasomɨ —O nene Gorɨxomɨ dɨŋɨ' wɨkwɨ'roanɨ'wa' na'nɨ imo'nɨŋɨ'pɨ mɨ'kɨ' ikirɨ we' roa'rɨrɨ eŋorɨnɨ. O dɨŋɨ' niɨ'a' rɨ'wɨ'yo winɨnɨ'a'pɨ ni'mea'wɨnɨgɨnɨrɨ nɨyekwɨroa'rɨro'na' wi'ɨ'a'pimɨ xwa'ma'mɨ' nɨwirɨ aya' winɨpaxɨ' wika'rɨ'a'pɨ na'nɨ paimɨmɨ' eŋorɨnɨ. Nɨwia'pɨ'nɨmea'ma'na' a'mɨ Gorɨxo tɨ'nɨ xɨxenɨ nimo'nɨrɨ mɨxɨ' ina'yɨ' sia' i'kwiaŋwɨ' o e'ɨ' ŋweaŋɨ'namɨ we' na'u'mɨnɨ e'ɨ' ŋweaŋorɨnɨ. Omɨ sɨŋwɨ' owɨnaxɨ'daneyɨ.
58012003	Aya' sɨpi' seaimɨxɨrɨ eŋɨ' samɨŋɨ' seawerɨ mepa enɨ'a na'nɨ ɨ'wɨ' yarɨgɨ'a'yɨ' sɨpi' aya' wi' wika'rɨ'agɨ'a ai' xwa'ma'mɨ' wiŋo —Ayɨ' Jisaso na'nɨ rarɨŋɨnɨ. O na'nɨ pi'ra'nɨŋɨ' dɨŋɨ' mo'poyɨ.
58012004	Seyɨ'ne' ɨ'wɨ' yarɨgɨ'a'yɨ' seaika'rarɨgɨ'a'pɨ xwa'ma'mɨ' nɨwia nu'ɨ'asa'na' aiwɨ segɨ' wi' sɨnɨ mɨseapɨkigɨ'a'rɨnɨ.
58012005	Nene niai'wene na'nɨ'nɨŋɨ' Bɨkwɨ'yo eŋɨ' rɨre'mɨxɨ' ninɨrɨ ea'nɨŋɨ' rɨpɨ seyɨ'ne' rɨxa arɨ'a' ikeamogɨ'a'rɨnɨ, “Gɨ' niai'woxɨnɨ, A'mɨna' Gorɨxo sɨyikɨ' rɨreaarɨŋɨ'pɨ na'nɨ peayɨ' mɨwianɨpanɨ. Pi'ra'nɨŋɨ' simɨxɨmɨnɨrɨ na'nɨ mɨxɨ' rɨra'na'yɨ', aya' sɨpi' mɨsimɨxɨpanɨ.
58012006	Ayɨ' rɨpɨ na'nɨrɨnɨ. A'ma' A'mɨna'o ‘Gɨ' niai'wɨ'rɨ'anɨ?’ nɨyaiwirɨ dɨŋɨ' sɨxɨ' uyarɨŋɨ'yo sɨyikɨ' urearɨ sɨkwɨ'a' earɨ yarɨŋɨ' eŋagɨ na'nɨ rarɨŋɨnɨ.” Bɨkwɨ'yo e nɨrɨnɨrɨ ea'nɨŋɨ'pɨ seyɨ'ne' rɨxa pea' mogɨ'a' eŋagɨ na'nɨ rarɨŋɨnɨ.
58012007	Seyɨ'ne' Gorɨxo xeanɨŋɨ' seai'meaarɨŋɨ'pimɨ da'nɨ xe sɨyikɨ' oneareanɨrɨ rɨxa xwa'ma'mɨ' nɨwie'ra warɨŋoɨ. Niai'wɨ' xano sɨyikɨ' murearɨŋɨ' wo rimo'nɨnɨ? Oweoɨ, mimo'nɨnɨ. Ayɨna'nɨ xano xegɨ' niai'wɨ'yo wiarɨŋɨ'pa Gorɨxo enɨ axɨ'pɨ e seaiarɨnɨ.
58012008	E nerɨ ai' Gorɨxo xegɨ' niai'wɨ' nɨyonɨ sɨyikɨ' ureaarɨŋɨ' eŋagɨ na'nɨ seyɨ'ne' sɨyikɨ' mɨseareapa nerɨ'na'yɨ', xegɨ' niai'wɨ'yɨ'ne' mimo'nɨ' sa o'ɨ' e da'ŋɨ' niai'wɨ'yɨ'ne'nɨŋɨ' imo'nɨŋoɨ.
58012009	Rɨpɨ na'nɨ enɨ dɨŋɨ' mo'poyɨ. Nene sɨnɨ niai'wɨ' eŋa'na' negɨ' xwɨ'a' tɨ'yo da'ŋɨ' a'powa sɨyikɨ' neareaagɨ' aiwɨ we' i'kwiaŋwɨ'yo uŋwɨra'ragwa'rɨnɨ. Nene e nerane'na' naŋɨ' nerɨ aiwɨ re rɨseaimo'narɨnɨ, “A'po Gorɨxomɨ —Dɨŋɨ' tɨ'ŋɨ' imo'nɨŋɨ' nɨpɨnɨ imɨxɨŋo, ayɨ' orɨnɨ. Omɨ i'nɨmɨ wurɨ'nɨpaxɨ'manɨ.” rɨseaimo'narɨnɨ? Oweoɨ, aŋɨpaxɨ' i'nɨmɨ wurɨ'nɨpaxɨ' eŋagɨ na'nɨ e nerane dɨŋɨ' nɨyɨmɨŋɨ' tɨ'ŋwae'ne oimo'naneyɨ.
58012010	Ayɨ' rɨpɨ na'nɨrɨnɨ. Nene sɨnɨ niai'wɨ' eŋa'na' xwɨ'a' tɨ'yo da'ŋɨ' a'powa anɨŋɨ' marɨ'a'ɨ, sɨyikɨ' na' bɨnɨ'nɨŋɨ' nɨnearearɨ'na' “E nɨwirɨ'na' ayɨ' naŋɨ' imo'nɨŋɨ'pɨ wi'wapɨyarɨŋwɨnɨ.” wimo'narɨŋɨ'pɨ neareaagɨ'a aiwɨ Gorɨxo sɨyikɨ' nɨnearearɨ'na' sɨyikwɨ' mi'nɨŋɨ' xɨ'o imo'nɨŋɨ'pɨ nene enɨ imo'nanɨ'wa' na'nɨ arɨra' owimɨnɨrɨ neareaarɨŋɨ'rɨnɨ.
58012011	Gɨyɨ' gɨyɨ' naŋɨ' oimo'nɨ'poyɨnɨrɨ sɨyikɨ' nurearɨ sɨnɨ e wiarɨ'na' yayɨ' mɨwinɨ' dɨŋɨ' sɨpi'nɨ wiarɨŋɨ'rɨnɨ. E nerɨ ai' sɨyikɨ' nurearɨŋɨ'pimɨ da'nɨ yayɨ'wɨ' nume'ra nu'ɨsa'na' wa'rɨŋɨ'yɨ' na'nɨŋɨ' nɨwerɨ we' ro'nɨŋɨ' ero nɨwayɨro'nɨro ŋwearo epaxɨ'rɨnɨ.
58012012	Ayɨna'nɨ segɨ' we' imɨŋɨ' mɨxɨweŋɨ'yɨ' a'mɨ rɨ'a' si'mɨxɨro sɨkwɨ' xo'mɨŋɨ' ikwɨ'o' seaia'rɨŋɨ'yɨ' a'mɨ iru' pɨ'mɨxɨnɨro nema'na' eŋɨ' nea'nɨro Gorɨxomɨ xɨ'dɨ'ɨ'rɨxɨnɨ.
58012013	Segɨ' xo'mɨŋɨ' xeŋwɨ'mɨnɨ ŋweaŋɨ' muyɨ'ki'nɨpa nerɨ a'mɨ naŋɨ' oimo'nɨrɨ o'ɨ' sɨ'mɨ' inɨŋɨ'yimɨ u'ɨ'rɨxɨnɨ.
58012014	A'ma' nɨ'nɨ tɨ'nɨ mɨxɨ' minɨ' arɨge pi'ra'nɨŋɨ' menanɨre'wɨnɨro anɨŋɨ' minɨ' ero sɨyikwɨ' mi'nɨŋɨ' Gorɨxo “A'ma' nionɨya'yɨ' e imo'nɨ'ɨ'rɨxɨnɨ.” wimo'narɨŋɨ'pɨ —Apɨ tɨ'nɨ xɨxenɨ mimo'nɨgɨ'a'yɨ' A'mɨna'omɨ wi' sɨŋwɨ' wɨnɨpɨ'rɨ'a'manɨ. Apɨ tɨ'nɨ xɨxenɨ oimo'naneyɨnɨro anɨŋɨ' minɨ' ero e'ɨ'rɨxɨnɨ.
58012015	Segɨ' wo Gorɨxo aya' nɨsearɨmɨxɨrɨ seaiiŋɨ'pimɨ rɨ'wɨ' mamonɨgɨnɨrɨ awi'nɨŋɨ' mearo'nɨ'ɨ'rɨxɨnɨ. Aiwa' maiwi' sɨxɨ'yo nɨyirɨ'na' yi'kɨ' yarɨŋɨ' bɨ tɨ'nɨ yi'a'na' aiwa' nɨpɨnɨ yi'kɨ' imɨxarɨŋɨ'pa segɨ' wo sɨpi' nerɨŋɨ'yo da'nɨ nɨyɨ'ne'nɨ axɨ'pɨ seainɨgɨnɨrɨ pi'ra'nɨŋɨ' awi'nɨŋɨ' mearo'nɨ'ɨ'rɨxɨnɨ.
58012016	Segɨ' wo Iso'nɨŋɨ' —O xɨra'o imo'nɨŋɨ'pimɨ da'nɨ xanoya' amɨpi' meapaxɨ' imo'nɨŋo ai' aiwa' na' bɨnɨ nɨmɨnɨrɨ na'nɨ amɨpi' apɨ pea' nɨmorɨ “Gɨ' gwɨ'a'o xe mea'wɨnɨgɨnɨ.” wimo'nagorɨnɨ. A'mɨ rɨ'wɨ'yo da'nɨ a'po xwɨyɨ'a' bɨ naŋɨ' onimɨxɨnɨrɨ rɨxɨŋɨ' urɨ'agɨ ai' xano arɨ'a' mɨwi'agɨ na'nɨ xwɨyɨ'a' bɨ tɨ'nɨ naŋɨ' onimɨxɨnɨrɨ ŋwɨ' pɨyɨ' nu'rɨnɨrɨ aiwɨ xɨ'o xa'mɨ rɨ'wɨ' umoŋɨ'pɨ a'mɨ rɨ'wɨ'yo nɨkɨnɨmo'nɨrɨ meapaxɨ' mimo'nɨŋɨnigɨnɨ. Segɨ' wo a'ma' o'nɨŋɨ' Gorɨxomɨ rɨ'wɨ' umoarɨgɨ'a'yɨ' yapɨ imo'nɨnɨgɨnɨrɨ na'nɨranɨ, ɨ'wɨ' inarɨgɨ'a'yɨ' yapɨ imo'nɨnɨgɨnɨrɨ na'nɨranɨ, pi'ra'nɨŋɨ' awi'nɨŋɨ' mearo'nɨ'ɨ'rɨxɨnɨ.
58012017	Segɨ' wo Iso'nɨŋɨ' —O xɨra'o imo'nɨŋɨ'pimɨ da'nɨ xanoya' amɨpi' meapaxɨ' imo'nɨŋo ai' aiwa' na' bɨnɨ nɨmɨnɨrɨ na'nɨ amɨpi' apɨ pea' nɨmorɨ “Gɨ' gwɨ'a'o xe mea'wɨnɨgɨnɨ.” wimo'nagorɨnɨ. A'mɨ rɨ'wɨ'yo da'nɨ a'po xwɨyɨ'a' bɨ naŋɨ' onimɨxɨnɨrɨ rɨxɨŋɨ' urɨ'agɨ ai' xano arɨ'a' mɨwi'agɨ na'nɨ xwɨyɨ'a' bɨ tɨ'nɨ naŋɨ' onimɨxɨnɨrɨ ŋwɨ' pɨyɨ' nu'rɨnɨrɨ aiwɨ xɨ'o xa'mɨ rɨ'wɨ' umoŋɨ'pɨ a'mɨ rɨ'wɨ'yo nɨkɨnɨmo'nɨrɨ meapaxɨ' mimo'nɨŋɨnigɨnɨ. Segɨ' wo a'ma' o'nɨŋɨ' Gorɨxomɨ rɨ'wɨ' umoarɨgɨ'a'yɨ' yapɨ imo'nɨnɨgɨnɨrɨ na'nɨranɨ, ɨ'wɨ' inarɨgɨ'a'yɨ' yapɨ imo'nɨnɨgɨnɨrɨ na'nɨranɨ, pi'ra'nɨŋɨ' awi'nɨŋɨ' mearo'nɨ'ɨ'rɨxɨnɨ.
58012018	Seyɨ'ne' Gorɨxo tɨ'a'mɨnɨ nɨbɨro'na' eŋi'na' amɨpi' negɨ' arɨ'owe'yɨ' dɨ'wɨ' Sainaiyɨ rɨnɨŋɨ'pimɨ da'nɨ sɨŋwɨ' wɨnɨro arɨ'a' wiro egɨ'a'pɨ wi' mɨwɨnarɨŋoɨ. Ayɨ' dɨ'wɨ' ananɨ we' tɨ'nɨ ɨ'a' xɨrɨpaxɨ' imo'nɨŋɨ'pimɨ aŋwɨ e nuro'na' rɨ'a' a'pia'wɨ' werɨ sɨ'a' xai'wɨ' yidoa'rɨrɨ rɨ'wɨpi' tɨ'nɨ a'piaŋwɨ' tɨ'nɨ nawi'nɨ erɨ yarɨŋagɨ nɨwɨnɨro
58012019	pe'ka'kɨ' eŋɨ' tɨ'nɨ rɨnɨrɨ ikaxɨ' xwɨyɨ'a' rɨnarɨŋɨ'pa'nɨŋɨ' rɨnɨrɨ yarɨŋagɨ arɨ'a' wigɨ'awixɨnɨ. Xwɨyɨ'a' ikaxɨ' nɨrɨrɨ'na' rɨnarɨŋɨ'pɨ arɨ'a' nɨwiro'na' Mosesomɨ rɨsɨsɨ' re urɨgɨ'awixɨnɨ, “ ‘Nene a'mɨ Gorɨxomɨ arɨ'a' owianeyɨ.’ mɨneaimo'narɨnɨ.” urɨgɨ'awixɨnɨ.
58012020	Ayɨ' Gorɨxo sekaxɨ' “A'ma' woranɨ, meme' ai'ranɨ, dɨ'wɨ' rɨpimɨ ama'ɨ' nɨro'nɨrɨ'na'yɨ', sɨ'ŋa' nearo pɨki'ɨ'rɨxɨnɨ.” urɨ'ɨ'pɨ na'nɨ wa'yɨ' winɨ'agɨ na'nɨ e urɨgɨ'awixɨnɨ.
58012021	Ayɨ' sɨŋwɨ' e wɨnɨ'a'pɨ mɨŋɨ' yɨ'wɨ' ni'rɨro ŋweapaxɨ' eŋagɨ Moseso enɨ re rɨŋɨnigɨnɨ, “Nionɨ wa'yɨ' nika'rɨnɨrɨ eŋɨ' sɨrɨrɨŋwɨ' ninarɨnɨ.” rɨŋɨnigɨnɨ.
58012022	Agwɨ ri'na' seyɨ'ne' dɨ'wɨ' eŋi'na' segɨ' arɨ'owe'yɨ' bagɨ'a' axɨ'pimɨ mɨbɨ' rɨxa dɨ'wɨ' Saionɨyɨ rɨnɨŋɨ'pimɨ'nɨŋɨ' re'mo'ɨ'awixɨnɨ. Dɨ'wɨ' apimɨ Ŋwɨ'a' anɨŋɨ' sɨŋɨ' imo'nɨŋoya' aŋɨ' ikwɨ'ro'nɨŋerɨnɨ. Aŋɨ' apɨ Jerusaremɨyɨ rɨnɨŋɨ' aŋɨ'namɨ ikwɨ'ro'nɨŋɨ'pɨrɨnɨ. E aŋɨ'najɨ' ɨ'a' mɨropaxɨ' imo'nɨŋɨ'pɨ awi' nea'nɨma'na' yayɨ' ne'ra wia'pɨ'narɨgɨ'erɨnɨ.
58012023	E a'ma' Gorɨxoya' niai'wɨ' xa'mɨŋo'nɨŋɨ' imo'nɨgɨ'a'yɨ' —Ayɨ' aŋɨ'namɨ anɨŋɨ' ŋweapɨ'rɨ'a na'nɨ wigɨ' yoɨ' rɨxa anamɨ ŋwɨra'rɨnɨŋɨ'yɨ'rɨnɨ. Ayɨ' awi' ea'nɨgɨ'erɨnɨ. E Gorɨxo, a'ma' nɨyonɨ mi' o'mo'mɨxɨmɨ' enɨ'o ŋweaŋerɨnɨ. Dɨŋɨ' a'ma' xwɨ'a'yo nɨŋwearo'na' we' ro'nɨŋɨ' yarɨgɨ'a'yɨ'ya'pɨ aŋɨ'namɨ peyi'a'na' Gorɨxo we' uroa'rɨŋɨ'yɨ' tɨ'ŋɨ' e, ayɨ' erɨnɨ.
58012024	E Jisaso enɨ tɨ'ŋɨ' erɨnɨ. O xwɨyɨ'a' sɨŋɨ' Gorɨxo “E e nɨseaiimɨ'a'rɨnɨ.” re'roa'rɨŋɨ'pɨ na'nɨ negɨ' wa'wuŋɨ' imo'nɨŋorɨnɨ. Ragɨ' o nɨperɨ'na' puŋɨ'pɨ —Apɨ xwɨyɨ'a'nɨŋɨ' nɨrɨnɨrɨ'na' “Nionɨ pe'a'pimɨ da'nɨ seyɨ'ne' dɨŋɨ' nɨyɨmɨŋɨ' imo'nɨŋɨ'pɨ meapɨ'rɨ'a'rɨnɨ.” rɨnɨŋɨ'pɨrɨnɨ. Apɨ ragɨ' eŋi'na' xɨra'o Keno xogwa'o Aiborɨ'omɨ pɨki'xwɨrɨ'o' wi'a'na' puŋɨ'pɨ —Apɨ xwɨ'a'yo da'nɨ “Nionɨ na'nɨ eŋɨ' meaɨ.” rɨnɨŋɨ'pɨrɨnɨ. Apimɨ sea'yɨ e imo'nɨnɨ. Apɨ nɨpɨnɨ tɨ'ŋɨ' e seyɨ'ne' rɨxa agwɨ barɨŋoɨ.
58012025	Xwɨyɨ'a' seararɨŋomɨ ari'kwɨ'kwɨ' wipɨ'rɨxɨnɨrɨ sɨŋwɨ' ainenaxɨ'dɨ'poyɨ. Negɨ' arɨ'owe' eŋi'na' Moseso xwɨ'a' tɨ'yo da'nɨ erɨrɨ' wi'agɨ aiwɨ ari'kwɨ'kwɨ' wigɨ'a'yɨ' Gorɨxo pɨrɨ' umamo'ɨ'pimɨ mɨmu'rogɨ'a' eŋagɨ na'nɨ seyɨ'ne' enɨ aŋɨ'namɨ da'nɨ erɨrɨ' neaiarɨŋomɨ ari'kwɨ'kwɨ' nɨwirɨ'na'yɨ', “Pɨrɨ' neamamo'mɨnɨrɨ enɨ'a'pimɨ ananɨ nɨmu'ropaxenerɨnɨ.” rɨyaiwinarɨŋoɨ?
58012026	Eŋi'na' o dɨ'wɨ' Sainaiyɨ rɨnɨŋɨ'pimɨ da'nɨ xwɨyɨ'a' ra'na' xwɨ'a' rɨri'mɨ pobonɨ' nerɨ yaiwia'mɨ' me'agɨ aiwɨ agwɨ ri'na' nenɨ'a'pɨ na'nɨ Bɨkwɨ'yo nɨrɨnɨrɨ ea'nɨŋɨ' rɨpɨ nearɨŋɨ'rɨnɨ, “Nionɨya' dɨŋɨ' tɨ'nɨ xwɨ'a'ri' a'mɨ bɨ yaiwia'mɨ' nɨmenɨrɨ'na' xwɨ'a'ri'nɨ marɨ'a'ɨ, aŋɨ'na tɨ'nɨ enɨ yaiwia'mɨ' menɨnɨ'a'rɨnɨ.” nearɨŋɨ'rɨnɨ.
58012027	Xwɨyɨ'a' Gorɨxo nɨrɨrɨ'na' a'mɨ bɨyɨ rɨŋɨ'pɨ, ayɨ' rɨpɨ a'waŋɨ' nearɨmɨ'a'nɨrɨ rɨnɨnɨ. Amɨpi' anɨpa' imo'nɨpaxɨ' mimo'nɨŋɨ'pɨ i'ni'na' anɨŋɨ' imo'nɨ'wɨnɨgɨnɨrɨ amɨpi' anɨpa' imo'nɨpaxɨ' imo'nɨŋɨ'pɨ —Apɨ xɨ'o xwɨ'a' amɨpi' nimɨxɨrɨ'na' imɨxɨŋɨ'pɨrɨnɨ. Apɨ anɨpa' imɨxa'rɨmɨ'a'nɨrɨ na'nɨ rɨnɨnɨ.
58012028	Ayɨna'nɨ Gorɨxoya' xwioxɨ'yo ŋweaŋwa'pɨ wi' anɨpa' mimo'nɨpaxɨ' eŋagɨ na'nɨ omɨ yayɨ' numerane “Eŋɨ' ea'nɨŋɨ' Gorɨxo imo'nɨŋɨ'pɨ, ayɨ' apɨrɨ'anɨ?” nɨyaiwirane awayinɨ ɨ'a' nɨyamɨxɨnɨrane nɨŋwearane xɨ'o e e'ɨ'rɨxɨnɨrɨ wimo'narɨŋɨ'pɨ nerane'na' yayɨ' winɨpaxɨ' imo'nɨŋɨ'pɨ e'wanɨgɨnɨ.
58012029	Negɨ' Ŋwɨ'a'o amɨpi' sɨpi' imo'nɨŋɨ'pɨ rɨ'a' narɨŋɨ'pa'nɨŋɨ' imo'nɨŋo eŋagɨ na'nɨ apɨ e e'wanɨgɨnɨ.
58013001	Seyɨ'ne' a'ma' Jisasomɨ dɨŋɨ' nɨwɨkwɨ'roro na'nɨ se'rɨxɨ'mea'nɨŋɨ' imo'nɨgɨ'a'yɨ' na'nɨ dɨŋɨ' sɨpi' wiarɨgɨ'a'pɨ pɨ'nɨ mɨwia'rɨ' ananɨ sɨnɨ wi'ɨ'rɨxɨnɨ.
58013002	A'ma' wi' “A'ma' aŋɨ' mɨ da'ŋɨ'yo aiwa' mi'raŋɨ' wiarɨŋwɨnɨ.” nɨyaiwiro'na' maiwi' aŋɨ'najɨ'yo wigɨ'a' eŋagɨ na'nɨ seyɨ'ne' a'ma' aŋɨ' mɨ da'ŋɨ'yo arɨ'a' mikeamo' aiwa' mi'raŋɨ' wi'ɨ'rɨxɨnɨ.
58013003	Segɨ' se'rɨxɨ'mea' gwɨ' aŋɨ'yo ŋweagɨ'a'yɨ' na'nɨ dɨŋɨ' arɨ'a' mikeamo' seyɨ'ne' enɨ nawi'nɨ gwɨ' nɨŋwearo'nɨŋɨ' nimo'nɨro arɨra' wi'ɨ'rɨxɨnɨ. Se'rɨxɨ'mea' paimɨmɨ' wiarɨgɨ'a'yɨ' na'nɨ dɨŋɨ' pea' mɨmo' “Nene enɨ gɨ'wɨ' tɨ'ŋwae'ne eŋagɨ na'nɨ axɨ'pɨ e neaipaxɨ'rɨ'anɨ?” nɨyaiwiro arɨra' wi'ɨ'rɨxɨnɨ.
58013004	A'ma' ɨ'wɨ' inarɨgɨ'a'yo rɨxa nɨmea'nɨma'na' inarɨgɨ'a'yoranɨ, sɨnɨ mɨmea'nɨpa nema'na' inarɨgɨ'a'yoranɨ, nɨyonɨ Gorɨxo pɨrɨ' umamonɨ'a' eŋagɨ na'nɨ seyɨ'ne' segɨ' mea'nɨgɨ'a'pɨ peayɨ' nɨwianɨro wi' tɨ'nɨ ɨ'wɨ' minɨmepa e'ɨ'rɨxɨnɨ. Ɨ'wɨ' ninɨrɨ'na' ayɨ' Gorɨxoya' sɨŋwɨ'yo da'nɨ piaxɨ' wea'nɨpaxɨ'pɨ yarɨŋagɨ'a na'nɨ rarɨŋɨnɨ.
58013005	Xwɨ'a' tɨ'yo nɨŋwearo'na' nɨgwɨ' na'nɨ dɨŋɨ' sɨpi' seaiarɨŋɨ'pɨ xe a'xeŋwarɨ'nɨŋɨ' oneainɨrɨ sɨŋwɨ' mɨwɨnɨpa e'ɨ'rɨxɨnɨ. Bɨkwɨ'yo nɨrɨnɨrɨ ea'nɨŋɨ' rɨpɨ Gorɨxo xewanɨŋo re rɨŋɨ' eŋagɨ na'nɨ rarɨŋɨnɨ, “Nionɨ wi' mɨrɨwa'ramo' erɨ wi' mɨsiepɨsamo' erɨ emɨ'a'rɨnɨ.” rɨŋɨ' eŋagɨ na'nɨ rarɨŋɨnɨ.
58013006	Ayɨna'nɨ nene wara' sarɨ'wa' mɨma'rɨnɨ' Bɨkwɨ'yo nɨrɨnɨrɨ ea'nɨŋɨ' rɨpɨ rɨpaxenerɨnɨ, “Arɨra' niarɨŋo, ayɨ' A'mɨna' Gorɨxo eŋagɨ na'nɨ nionɨ wi' wa'yɨ' emɨme'ɨnɨ. A'ma' pi' pi' nɨnika'rɨro ai' Gorɨxomɨ dɨŋɨ' wɨkwɨ'roarɨŋa'pɨ pɨ'rɨ' nɨrakipaxɨ' menɨnɨ.” rɨpaxenerɨnɨ.
58013007	A'mɨna' xa'mɨ xwɨyɨ'a' Gorɨxoya'pɨ nɨseare'wapɨyiro seaipeŋweagɨ'a'wa na'nɨ dɨŋɨ' iro'nɨ'poyɨ. Awa sɨnɨ mɨpe' nɨŋwearo'na' ne'ra nu'ɨ'asa'na' imo'nagɨ'a'pɨ na'nɨ dɨŋɨ' nɨmoro Gorɨxomɨ dɨŋɨ' nɨwɨkwɨ'roro yagɨ'a'pa axɨ'pɨ oyaneyɨnɨro ikanɨŋɨ' wiaxɨ'dɨ'poyɨ.
58013008	Jisasɨ Kiraiso imo'nɨŋɨ'pɨ a'mɨ xegɨ' bɨ xegɨ' bɨ imo'narɨŋɨ'manɨ. Anɨŋɨ' imo'nɨŋɨ'pɨ eŋi'na' da'nɨ apɨnɨ imo'nɨrɨ agwɨ ri'na' enɨ sɨnɨ axɨ'pɨ imo'nɨrɨ na' rɨ'wɨ'yo enɨ anɨŋɨ' minɨ' axɨ'pɨ imo'nɨrɨ enɨ'a'rɨnɨ.
58013009	Ayɨna'nɨ xwɨyɨ'a' Kiraiso neaiiŋɨ'pɨ na'nɨ rɨnɨŋɨ'pɨ marɨ'a'ɨ, xwɨyɨ'a' xegɨ' bɨ na'nɨ e'wapɨ'narɨgɨ'a' xɨxegɨ'nɨ imo'nɨŋɨ'pɨ iniɨgɨ' waxɨ'nɨŋɨ' xe oneama'ronɨrɨ sɨŋwɨ' mɨwɨnɨpanɨ. Ayɨ' rɨpɨ na'nɨrɨnɨ. Gorɨxo aya' nɨnearɨmɨxɨrɨ neaiiŋɨ'pimɨ da'nɨ dɨŋɨ' sɨxɨ' ni'nɨra'ne'na'yɨ', naŋɨ' neaimɨxɨpaxɨ' imo'nɨŋɨ'pimɨ xɨ'darɨŋwɨnɨ. Naŋwɨ' na'nɨ ŋwɨ' ikaxɨ'yo “Rɨpɨ ŋwɨ'a'xɨnɨ. Rɨpɨ ananɨrɨnɨ.” rɨnɨŋɨ'pimɨ da'nɨ wi' dɨŋɨ' sɨxɨ' neai'nɨpaxɨ' menɨnɨ. Ayɨna'nɨ a'ma' xa'mɨ “Ŋwɨ' ikaxɨ' rɨnɨŋɨ' apimɨ oxɨ'dɨmɨnɨ.” nɨyaiwiro xɨ'dɨgɨ'a'yɨ' apɨ naŋɨ' wi' wimɨxɨŋɨ'manɨ.
58013010	Nene i'ra'ɨ' onɨŋɨ'wa' Jisasɨ Kiraiso rɨdɨyowa'nɨŋɨ' neaiinɨŋɨ'wa' tɨ'ŋwae'nerɨnɨ. Rɨdɨyowa' Jisaso inɨŋɨ'pɨ —Apɨ dɨŋɨ' nɨwɨkwɨ'rorɨŋɨ'pimɨ da'nɨ ananɨ'nɨŋɨ' nɨnɨrane naŋɨ' imo'narɨŋwa'pɨrɨnɨ. Apɨ a'ma' sɨnɨ senɨ'a' aŋɨ' rɨ'ka'rɨnɨŋiwa'mɨ da'nɨ yagɨ'a'pimɨ xɨ'darɨgɨ'a'yɨ' bɨ nɨpaxɨ' menɨnɨ.
58013011	Rɨpɨ na'nɨ dɨŋɨ' mo'poyɨ. Apaxɨ'pa' imo'nɨgɨ'a' xwe'owa xwiogwɨ' o omɨ ɨ'wɨ' none tɨ'nɨ negɨ' a'ma' tɨ'nɨ yarɨŋwa'pɨ Gorɨxo yokwarɨmɨ' oneaiinɨrɨ naŋwɨ' nɨpɨki'ma'na' ragɨ' pu'ɨ'pɨ nɨmea'mɨ awawa' ŋwɨ'a'ɨ rɨnɨŋɨ'wa'mɨ nɨpa'wiro wɨwiɨ'a' neaa'rɨro aiwɨ naŋwɨ' na'o a'ma' ŋweagɨ'e bɨ'anɨrɨwa'mɨnɨ rɨ'a' ikeaa'rarɨgɨ'a'rɨnɨ.
58013012	Ayɨna'nɨ Jisaso enɨ xegɨ' a'ma' agwɨ' axɨ'yo'nɨŋɨ' mɨnɨgɨ'a'yo xɨ'o nɨperɨ'na' ragɨ' pu'ɨ'pimɨ da'nɨ sɨyikwɨ' mi'nɨŋɨ' Gorɨxo e imo'nɨ'ɨ'rɨxɨnɨrɨ wimo'narɨŋɨ'pɨ wimɨxɨmɨnɨrɨ na'nɨ a'kɨŋa' ɨ'wi' e bɨ'anɨrɨwa'mɨ da'nɨ rɨ'nɨŋɨ' meaŋɨnigɨnɨ.
58013013	Ayɨna'nɨ nene a'ma' sɨnɨ “Ŋwɨ' ikaxɨ'yo ‘Apɨ ŋwɨ'a'xɨnɨ. Apɨ ananɨrɨnɨ.’ rɨnɨŋɨ'pimɨ oxɨ'daneyɨ.” rarɨgɨ'a'yɨ' ŋweagɨ'e pɨ'nɨ nɨwia'rɨmɨ o tɨ'ŋɨ' e na'nɨ nurane dɨŋɨ' “Xɨ'omɨ aya' wiayigɨ'a'pa nene enɨ neaiarɨ'na' ayɨ' ananɨrɨnɨ.” oyaiwianeyɨ.
58013014	Ayɨ' rɨpɨ na'nɨ seararɨŋɨnɨ. Aŋɨ' bɨ xwɨ'a' tɨ'yo nene anɨŋɨ' i'ni'na' ŋweanɨ'wa' na'nɨ mimo'nɨŋagɨ ai' aŋɨ' aŋɨ'namɨ rɨ'wɨ'yo imo'nɨnɨ'a'pɨ nene ŋwea'wanɨgɨnɨrɨ dɨŋɨ' nɨwikwɨ'morane yarɨŋwa' eŋagɨ na'nɨ rarɨŋɨnɨ.
58013015	Ayɨna'nɨ Jisaso neaiiŋɨ'pimɨ da'nɨ Gorɨxomɨ rɨdɨyowa' na'nɨ wayɨ'a' yayɨ'nɨ ume'wanɨgɨnɨ. Negɨ' maŋɨ'yo da'nɨ a'ma' wi'yo pi' pi' nurɨrɨ'na' onɨnɨ negɨ' A'mɨna'orɨnɨ'nɨŋɨ' nurɨrane waropa'rɨ' wi'wanɨgɨnɨ.
58013016	Gorɨxo a'ma' xɨ'oya'yɨ' wi'nɨyo naŋɨ'nɨ wiiro dɨ'wɨ' ikeamo'nɨgɨ'a'yo amɨpi' bɨ mɨnɨ wiro yarɨŋagɨ'a nɨwɨnɨrɨ'na' yayɨ' winarɨŋɨ' eŋagɨ na'nɨ seyɨ'ne' apɨ na'nɨ arɨ'a' mikeamo' nero e'ɨ'rɨxɨnɨ. E nero'na' rɨdɨyowa' na'nɨ wayɨ'a' Gorɨxo wimo'narɨŋɨ'pɨ yarɨŋagɨ'a na'nɨ rarɨŋɨnɨ.
58013017	Segɨ' a'mɨna' seyɨ'ne' Jisasomɨ pi'ra'nɨŋɨ' xɨ'dɨ'ɨ'rɨxɨnɨrɨ seaipeŋweaarɨgɨ'a'wamɨ —Awa Gorɨxo yarɨŋɨ' imɨmɨ' wi'a'na' nɨseaipeŋwearɨ'na' egɨ'a'pɨ na'nɨ “Ayɨ' apɨ na'nɨ eŋwa'rɨnɨ. Apɨ na'nɨ eŋwa'rɨnɨ.” urɨpɨ'rɨ'a'warɨnɨ. Awamɨ arɨ'a' nɨwiro i'nɨmɨ yea'yɨ' wurɨ'nɨ'ɨ'rɨxɨnɨ. Seyɨ'ne' pi'ra'nɨŋɨ' arɨ'a' nɨwiro i'nɨmɨ nɨwurɨ'nɨro'na'yɨ', awa nɨseaipeŋwearo'na' wigɨ' dɨŋɨ' rɨ'a' muxe' dɨŋɨ' yayɨ' nɨyaiwiro seaipeŋweapɨ'rɨ'a'rɨnɨ. Seyɨ'ne' e mepa nero'na'yɨ', naŋɨ' imo'nɨŋɨ'pɨ wi' seaimɨxɨnɨ'a' menɨnɨ.
58013018	Amɨpi' none nerane'na' pi'ra'nɨŋɨ' ɨ'a' nɨyamɨxɨnɨrɨ e'wanɨgɨnɨrɨ nerane na'nɨ re neaimo'narɨnɨ, “Gorɨxoya' sɨŋwɨ'yo da'nɨ pi'ra'nɨŋɨ' we' ro'nɨŋɨ'pɨnɨ ne'ra warɨŋwɨnɨ.” neaimo'narɨŋagɨ na'nɨ seyɨ'ne' none na'nɨ Gorɨxomɨ xwɨyɨ'a' rɨrɨmɨ' wi'poyɨ.
58013019	Nionɨ pɨ'rɨ' nɨrakiarɨŋɨ'pɨ anɨpa' imo'na'na' seyɨ'ne' tɨ'a'mɨnɨ aŋɨ'nɨ bɨmɨ'a na'nɨ Gorɨxomɨ rɨxɨŋɨ' aya' wi' urɨ'ɨ'rɨxɨnɨrɨ dirɨrɨ' seaiarɨŋɨnɨ.
58013020	Gorɨxo —O a'ma' nɨwayɨro'nɨro ŋweapaxɨ'pɨ na'nɨ mɨ'kɨ' ikiŋorɨnɨ. Oya' dɨŋɨ'yo da'nɨ negɨ' A'mɨna' Jisaso xwa'rɨpa'yo da'nɨ a'mɨ sɨŋɨ' nerɨ wia'pɨ'nɨmeaŋɨ'rɨnɨ. Ragɨ' o nɨperɨ'na' pu'ɨ'pimɨ da'nɨ xwɨyɨ'a' nɨyɨmɨŋɨ' imo'nɨŋɨ' Gorɨxo “E e nɨseaiimɨ'a'rɨnɨ.” re'roa'rɨŋɨ'pɨ anɨŋɨ' wayɨroa'rɨŋɨ' eŋagɨ na'nɨ sipɨsipɨ' imo'nɨŋwae'ne neamearɨŋɨ' xwe' imo'nɨŋorɨnɨ.
58013021	Seyɨ'ne' amɨpi' Gorɨxo wimo'narɨŋɨ'pɨ nɨpɨnɨ epaxɨ' imo'nɨpɨ'rɨ na'nɨ seaimɨxɨ'wɨnɨgɨnɨ. E nerɨ'na' Jisasɨ Kiraiso —Anɨŋɨ' i'ni'na' sea'yɨ e numepaxɨ' imo'nɨŋo, ayɨ' orɨnɨ. O seaiiŋɨ'pimɨ da'nɨ pi' pi' xɨ'o yayɨ' winɨpaxɨ' imo'nɨŋɨ'pɨ imo'nɨ'ɨ'rɨxɨnɨrɨ seaimɨxɨ'wɨnɨgɨnɨ. “Aga e imo'nɨ'wɨnɨgɨnɨ.” nimo'narɨnɨ.
58013022	Gɨ' nɨrɨxɨ'mea'yɨ'ne', eŋɨ' rɨre'mɨxɨ' nionɨ seai'a' rɨpɨ sepia' aya' wi' nɨrɨrɨ meapa nerɨ na'nɨ rɨpɨ re osearɨmɨnɨ, “ ‘Pi'ra'nɨŋɨ' arɨ'a' o'kiarɨ' nɨmo'nɨrane apimɨ oxɨ'daneyɨ.’ yaiwi'poyɨ.” osearɨmɨnɨ.
58013023	Seyɨ'ne' rɨpɨ na'nɨ nɨjɨ'a' imo'nɨ'poyɨ. Negɨ' nɨrɨxɨ'mea' Timotio rɨxa gwɨ' aŋɨ'yo da'nɨ wa'rɨ'awixɨnɨ. O sɨnɨ me' nionɨ ni'mea'a'na' yawawi nawi'nɨ nɨbɨrai sɨŋwɨ' seananɨ'wi'rɨnɨ.
58013024	Segɨ' sea'yɨ e nimo'nɨrɨ seaipeŋweaarɨgɨ'a'wamɨ tɨ'nɨ Gorɨxoya' imo'nɨgɨ'a' nɨyonɨ tɨ'nɨ none na'nɨ yayɨ' neawiemeai'poyɨ. A'ma' nionɨ tɨ'nɨ Itari pɨropenɨsɨ'yo re ŋweaŋwa'yɨ' yayɨ' seaiwa're'naparɨŋwɨnɨ.
58013025	“Gorɨxo nɨyɨ'ne'nɨ aya' seaiwianɨ'wɨnɨgɨnɨ.” nimo'narɨnɨ.
59001001	Jemisonɨ —Nionɨ Gorɨxomɨ tɨ'nɨ Jisasɨ Kiraisomɨ tɨ'nɨ xɨna'i'nɨ'nɨŋɨ' nimo'nɨrɨ omɨŋɨ' wiiarɨŋa' wonɨrɨnɨ. Nionɨ payɨ' rɨna gɨ' a'ma' Jisasomɨ dɨŋɨ' wɨkwɨ'roarɨgɨ'a'yɨ'ne' na'nɨ —Seyɨ'ne' gwɨ' bɨ bɨ we' wu'kau' sɨkwɨ' wau' apɨyɨ'ne' wi' eŋɨ' nimo'nɨro ŋweagɨ'a'yɨ'ne'rɨnɨ. Ayɨ'ne' na'nɨ payɨ' rɨna nearɨ yayɨ' seawa're'naparɨŋɨnɨ.
59001002	Gɨ' nɨrɨxɨ'mea'yɨ'ne', seyɨ'ne' rɨxa nɨjɨ'a' rɨpɨ imo'nɨŋoɨ. Jisasomɨ dɨŋɨ' nɨwɨkwɨ'roro'na' eŋɨ' nea'nɨro rɨ'a xɨ'darɨŋoɨnɨrɨ iwamɨ'o' seai'wapɨyi'ɨ'a'pimɨ xwa'ma'mɨ' nɨwie'ra nuro'na'yɨ', xeanɨŋɨ' rɨ'a' tɨ'ŋɨ' rɨ'wɨ'yo seai'meanɨ'a'pimɨ enɨ xwa'ma'mɨ' wipaxɨ' imo'nɨpɨ'rɨ'a'rɨnɨ. Seyɨ'ne' nɨjɨ'a' e imo'nɨŋagɨ'a na'nɨ xeanɨŋɨ' xɨxegɨ'nɨ seai'mea'a'na' kɨ'kɨ'mi' mimo'nɨ' “Dɨŋɨ' niɨ'a' neainɨnɨ'a'pɨ na'nɨ rɨ'a neai'meaarɨnɨ?” yaiwi'ɨ'rɨxɨnɨ.
59001003	Gɨ' nɨrɨxɨ'mea'yɨ'ne', seyɨ'ne' rɨxa nɨjɨ'a' rɨpɨ imo'nɨŋoɨ. Jisasomɨ dɨŋɨ' nɨwɨkwɨ'roro'na' eŋɨ' nea'nɨro rɨ'a xɨ'darɨŋoɨnɨrɨ iwamɨ'o' seai'wapɨyi'ɨ'a'pimɨ xwa'ma'mɨ' nɨwie'ra nuro'na'yɨ', xeanɨŋɨ' rɨ'a' tɨ'ŋɨ' rɨ'wɨ'yo seai'meanɨ'a'pimɨ enɨ xwa'ma'mɨ' wipaxɨ' imo'nɨpɨ'rɨ'a'rɨnɨ. Seyɨ'ne' nɨjɨ'a' e imo'nɨŋagɨ'a na'nɨ xeanɨŋɨ' xɨxegɨ'nɨ seai'mea'a'na' kɨ'kɨ'mi' mimo'nɨ' “Dɨŋɨ' niɨ'a' neainɨnɨ'a'pɨ na'nɨ rɨ'a neai'meaarɨnɨ?” yaiwi'ɨ'rɨxɨnɨ.
59001004	A'ma' xeanɨŋɨ' wika'rarɨgɨ'a'pimɨ xwa'ma'mɨ' nɨwie'ra nu'ɨ'asa'na' imo'nɨpaxɨ' imo'nɨŋɨ'pɨ seyɨ'ne' enɨ axɨ'pɨ imo'nɨpɨ'rɨ'a na'nɨ xwa'ma'mɨ' nɨwie'ra u'ɨ'rɨxɨnɨ. E nero'na' Gorɨxo gɨ' a'ma' e imo'nɨ'ɨ'rɨxɨnɨrɨ wimo'nɨŋɨ'pɨ bɨ mɨmu'ro' nɨpɨnɨ pi'ra'nɨŋɨ' nɨyɨpa'ro'mɨnɨro'na' we' roa'rɨnɨgɨ'a'yɨ'ne' xɨxenɨ e imo'nɨpɨ'rɨ'a'rɨnɨ.
59001005	Sɨnɨ dɨŋɨ' nɨpɨkwɨnɨ e'mɨ' sai'mɨ' mɨmoarɨŋɨ' go go “Xeanɨŋɨ' ni'meaarɨŋɨ'pɨ, ayɨ' apɨ na'nɨ rɨ'a ni'meaarɨnɨ?” mɨyaiwipa nerɨ'na'yɨ', xewanɨŋo Gorɨxoya' dɨŋɨ' tɨ'nɨ dɨŋɨ' e'mɨ' sai'mɨ' e mopaxɨ' oimo'nɨmɨnɨrɨ omɨ rɨxɨŋɨ' urɨ'wɨnɨgɨnɨ. Gorɨxo a'ma' nɨyonɨ yaŋɨ' nɨwirɨ'na' sɨ'mɨ' tɨ'nɨ mɨwi' yaŋɨ' ewaniɨ' nimo'nɨrɨ xwe'nɨ mɨnɨ wiarɨŋo eŋagɨ na'nɨ ananɨ rɨxɨŋɨ' urɨ'wɨnɨgɨnɨ.
59001006	E seararɨŋagɨ ai' rɨxɨŋɨ' nurɨrɨ'na' dɨŋɨ' bɨ biau' nɨmorɨ “Gorɨxo aga nepa nɨniapɨnɨrɨ'enɨŋoɨ? Mɨniapɨpa enɨrɨ'enɨŋoɨ?” mɨyaiwi' aga xɨxenɨ dɨŋɨ' nɨwɨkwɨ'ro'ma'na' “Nepa xɨxenɨ niapɨpaxorɨnɨ.” nɨyaiwirɨ rɨxɨŋɨ' urɨ'wɨnɨgɨnɨ. A'ma' dɨŋɨ' bɨ biau' moarɨŋɨ' go go rawɨrawa'yo imeamɨ'kwɨ' nerɨ'na' imɨŋɨ' nɨxemɨ urɨ nɨxemɨ bɨrɨ yarɨŋɨ'pɨ'nɨŋɨ' imo'nɨŋagɨ na'nɨ
59001007	a'ma' o'nɨŋɨ' imo'nɨgɨ'a'yɨ' bɨ re mɨyaiwipa e'ɨ'rɨxɨnɨ, “Gorɨxomɨ rɨxɨŋɨ' ura'na' o ananɨ nɨniapɨnɨŋoɨ.” mɨyaiwipa e'ɨ'rɨxɨnɨ.
59001008	A'ma' ayɨ' dɨŋɨ' nɨmoro'na' na' bɨnɨ mamo' dɨŋɨ' nai'roayirɨ nero moro amɨpi' enɨ nero'na' “E oemɨnɨ.” yaiwi'ɨ'a'pɨnɨ me' xegɨ' bɨ xegɨ' bɨ ero yarɨgɨ'a'yɨ' eŋagɨ na'nɨ e mɨyaiwipa e'ɨ'rɨxɨnɨ.
59001009	Segɨ' se'rɨxɨ'mea' dɨ'wɨ' ikeamo'nɨgɨ'a'yɨ' re nɨyaiwiro mɨŋɨ' sɨ'ŋa' meakɨ'nɨ'ɨ'rɨxɨnɨ, “Nionɨ Jisaso neaiiŋɨ'pimɨ da'nɨ Gorɨxo sea'yɨ e nimɨxɨŋonɨrɨ'anɨ?” nɨyaiwiro mɨŋɨ' sɨ'ŋa' meakɨ'nɨ'ɨ'rɨxɨnɨ.
59001010	E nerɨ ai' se'rɨxɨ'mea' amɨpi' wi' mɨmu'ro'nɨgɨ'a'yɨ' re nɨyaiwiro mɨŋɨ' sɨ'ŋa' meakɨ'nɨ'ɨ'rɨxɨnɨ, “Nionɨ Gorɨxoya' sɨŋwɨ'yo da'nɨ sa ikwia'rɨnɨŋa'onɨrɨ'anɨ?” nɨyaiwiro mɨŋɨ' sɨ'ŋa' meakɨ'nɨ'ɨ'rɨxɨnɨ. Ara' siyɨ' pɨyɨ' nerɨ pie'roarɨŋɨ'pa ayɨ' enɨ anɨŋɨ' mɨŋwea' axɨ'pɨ apaxɨ' me' pepɨ'rɨ'a' eŋagɨ na'nɨ rarɨŋɨnɨ.
59001011	Seyɨ'ne' nɨjɨ'a'rɨnɨ. Sogwɨ' xai'wɨ' nɨwepɨ'nɨrɨ nanɨrɨ'na' ara' yea'yɨ' yɨkia'ra'na' xegɨ' siyɨ'pɨ pɨyɨ' nerɨ nɨpie'rɨnowirɨ'na' xa'mɨ awiaxɨ' imo'nɨŋɨ'pɨ sɨnɨ mimo'nɨ' xwɨrɨ'a' inarɨŋɨ'rɨnɨ. A'ma' amɨpi' wi' mɨmu'ro'nɨgɨ'a'yɨ' enɨ “E nerɨ'na' a'mɨ bɨ tɨ'nɨ bɨ tɨ'nɨ ni'meapaxɨ'rɨnɨ.” yaiwiarɨgɨ'a'pɨ sɨnɨ nɨxɨ'da nuro'na' sɨnɨ me' nero axɨ'pɨ e pepɨ'rɨ'a'rɨnɨ.
59001012	A'ma' Gorɨxomɨ xɨ'darɨŋagɨ'a na'nɨ xeanɨŋɨ' wi'meaarɨŋɨ' nɨpimɨnɨ xwa'ma'mɨ' nɨwie'ra nu'ɨ'asa'na' eŋa'na' Gorɨxo yayɨ' nɨwimorɨ dɨŋɨ' nɨyɨmɨŋɨ' imo'nɨŋɨ'pɨ —Apɨ na'nɨ nɨrɨrɨ'na' “A'ma' nionɨ dɨŋɨ' sɨxɨ' nɨyarɨgɨ'a' gɨyɨ' gɨyo mɨnɨ wimɨ'a'rɨnɨ.” rɨnɨŋɨ'pɨrɨnɨ. Yayɨ' nɨwimorɨ'na' dɨŋɨ' nɨyɨmɨŋɨ' apɨ sɨxɨ' umi'monɨ'a' eŋagɨ na'nɨ a'ma' xeanɨŋɨ' wi'ɨ'a'yo xwa'ma'mɨ' yarɨgɨ'a'yɨ' Gorɨxoya' dɨŋɨ' tɨ'nɨ yayɨ' wipaxɨ'yɨ'rɨnɨ.
59001013	A'ma' xeanɨŋɨ' wi'meaarɨ'na' re mɨrɨpa e'ɨ'rɨxɨnɨ, “Gorɨxo nionɨ ɨ'wɨ' oenɨrɨ xeanɨŋɨ' apɨ ni'wapɨyi'ɨ'rɨnɨ.” mɨrɨpa e'ɨ'rɨxɨnɨ. Ayɨ' rɨpɨ na'nɨrɨnɨ. Gorɨxo a'ma' wi' xɨ'omɨ ɨ'wɨ' oenɨrɨ wi'wapɨyipaxɨ' mimo'nɨŋorɨnɨ. Xɨ'o enɨ a'ma'yo ɨ'wɨ' oe'poyɨnɨrɨ wi'wapɨyarɨŋomanɨ.
59001014	Oweoɨ, nene newanɨŋene wine wine pi'pɨ na'nɨ nɨneaimo'nɨrɨ'na' ɨ'eapa' nɨneainɨrɨŋɨ'pimɨ da'nɨ ɨ'wɨ' oe'poyɨnɨrɨ nearɨ'peaarɨŋɨ'rɨnɨ.
59001015	Apɨxɨ' niai'wɨ' agwɨ' nerɨ xɨrarɨgɨ'a'pa ɨ'eapa' neainarɨŋɨ'pɨ niai'wɨ' agwɨ'nɨŋɨ' nerɨ ɨ'wɨ' ayɨ' niai'wɨ'nɨŋɨ' xɨrarɨŋwa'rɨnɨ. Ɨ'wɨ' ayɨ' niai'wɨ'nɨŋɨ' nɨxɨrɨma'na' niai'wɨ' xwe' iwiaroarɨŋɨ'pa ɨ'wɨ' ya'rɨ'wa'pimɨ da'nɨ nɨperane anɨ'narɨŋwa'rɨnɨ.
59001016	Gɨ' nɨrɨxɨ'mea'yɨ'ne', dɨŋɨ' sɨxɨ' seayiŋa'yɨ'ne', nionɨ re searɨ'a'pɨ, “Seyɨ'ne' ɨ'wɨ' oe'poyɨnɨrɨ seai'wapɨyarɨŋɨ'pɨ pi'pimɨ da'nɨ marɨ'a'ɨ, apimɨ da'nɨ seai'wapɨyarɨŋɨ'rɨnɨ.” searɨ'a'pɨ pɨ'nɨ nɨwia'rɨro yapɨ' me'wapɨ'nɨpanɨ.
59001017	Pi' pi' naŋɨ' imo'nɨŋɨ'pɨranɨ, pi' pi' awiaxɨ' imo'nɨŋɨ'pɨranɨ, gɨmɨ da'nɨ marɨ'a'ɨ, aŋɨ'namɨ da'nɨnɨ neai'meaarɨŋɨ'rɨnɨ. A'po Gorɨxo —O pi' pi' aŋɨ'namɨ wɨ'a' o'narɨŋɨ'pɨ na'nɨ mɨ'kɨ' ikiŋorɨnɨ. Sogwɨ' onapa'mɨgɨ' ninɨrɨ'na' sepia' imo'nɨrɨ rɨpɨ'wɨ' imo'nɨrɨ yarɨŋɨ'pa nimo'nɨrɨ a'mɨ xegɨ' bɨ imo'nɨrɨ xegɨ' bɨ imo'nɨrɨ yarɨŋomanɨ. Onɨ amɨpi' awiaxɨ' imo'nɨŋɨ'pɨ anɨpa' neaiaparɨŋɨ'rɨnɨ.
59001018	Amɨpi' o imɨxɨŋɨ'pɨ nɨpimɨnɨ da'nɨ na' bɨnɨ ayɨ' nene aiwa' nɨwa'kwi'nɨ' minɨ'ɨ'nɨŋɨ' oimo'nɨ'poyɨnɨrɨ xewanɨŋo “E e'ɨmɨgɨnɨ.” wimo'nɨŋɨ'pimɨ nɨxɨ'dɨnɨrɨ oya' xwɨyɨ'a' nepa imo'nɨŋɨ'pimɨ da'nɨ nene neaemeaŋɨ'rɨnɨ.
59001019	Gɨ' nɨrɨxɨ'mea'yɨ'ne', dɨŋɨ' sɨxɨ' seayiŋa'yɨ'ne', apɨ nɨpɨnɨ nionɨ searɨ'a'pɨ seyɨ'ne' rɨxa nɨjɨ'a' imo'nɨŋagɨ'a aiwɨ rɨpɨ osearɨmɨnɨ. Arɨ'a' owianeyɨnɨro sɨŋwɨ' nanɨro ai' apaxɨ' me' nɨwia'pɨ'nɨmearo xwɨyɨ'a' mɨrɨpanɨ. Wikɨ' enɨ aŋɨ'nɨ mo'nɨpanɨ.
59001020	A'ma' wikɨ' no'nɨro nero'na' we' ro'nɨŋɨ' Gorɨxo wimo'narɨŋɨ'pɨ tɨ'nɨ xɨxenɨ mɨya'rarɨgɨ'a' eŋagɨ na'nɨ rarɨŋɨnɨ.
59001021	Ayɨna'nɨ segɨ' ɨ'wɨ' sɨnɨ yayarɨgɨ'a'pɨ —Bɨ na'nɨ “Onɨmia'rɨnɨ.” yaiwiarɨŋagɨ'a aiwɨ nɨpɨnɨ piaxɨ'nɨŋɨ' seaea'narɨŋɨ'pɨrɨnɨ. Apɨ nɨpɨnɨ emɨ mɨmea'mɨ' nero sea'yɨ e mimo'nɨpa nero'na' xwɨyɨ'a' a'ma' aiwa' ɨwɨ'a' urarɨgɨ'a'pa segɨ' xwioxɨ'yo Gorɨxo ɨwɨ'a'nɨŋɨ' seaura'rɨŋɨ'pimɨ —Xwɨyɨ'a' apɨ seaerɨ'kiemeapaxɨ' imo'nɨŋɨ'pɨrɨnɨ. Apimɨ nɨmi'mɨnɨro “Pi'ra'nɨŋɨ' oxɨ'dɨmɨnɨ.” yaiwi'ɨ'rɨxɨnɨ.
59001022	Yapɨ' ne'wapɨ'nɨro “Xwɨyɨ'a' apɨ arɨ'a'nɨ nɨwirane'na' apa'nɨ yarɨŋwɨnɨ.” mɨyaiwi' “Apɨ pi' pi' rɨnɨŋɨ'pɨ tɨ'nɨ xɨxenɨ oxɨ'daneyɨ.” nɨyaiwiro xɨxenɨ e e'ɨ'rɨxɨnɨ.
59001023	Ayɨ' rɨpɨ na'nɨ seararɨŋɨnɨ. A'ma' xwɨyɨ'a'pɨ arɨ'a' nɨwiro ai' xɨxenɨ me'ɨ'a'yɨ', ayɨ' a'ma' xɨxɨ'ea'yo gɨ' sɨ'mɨmaŋɨ' arɨge rɨ'a imo'nɨnɨrɨ sɨŋwɨ' onɨmia'pɨ ainenɨ'o yapɨ imo'nɨŋoɨ.
59001024	Xegɨ' sɨ'mɨmaŋɨ'yo xɨxɨ'ea' tɨ'nɨ sɨŋwɨ' nainenɨmɨ numa'na' apaxɨ' me' “Gɨ' sɨ'mɨmaŋɨ' e rɨ'a imo'nɨnɨ?” yaiwi'ɨ'pɨ na'nɨ arɨ'a' ikeamoarɨŋorɨnɨ.
59001025	E nerɨ ai' a'ma' ŋwɨ' ikaxɨ' awiaxɨ' imo'nɨŋɨ'pimɨ —Apɨ ɨ'wɨ' yarɨŋwa'pimɨ da'nɨ gwɨ'nɨŋɨ' neaya'rɨnɨŋɨ'pɨ neai'kweawa'rɨpaxɨ' imo'nɨŋɨ'pɨrɨnɨ. A'ma' apimɨ anɨŋɨ' sɨŋwɨ' agwɨ' nɨwɨnɨro xɨ'darɨgɨ'a'yɨ' o'nɨŋɨ' wi' mimo'nɨŋoɨ. Arɨ'a' nɨwiro'na' dɨŋɨ' arɨ'a' mikeamo' pi' pi' rɨnɨŋɨ'pɨ tɨ'nɨ xɨxenɨ nɨxɨ'dɨro yarɨ'na' Gorɨxoya' dɨŋɨ' tɨ'nɨ yayɨ' winɨpaxɨ' imo'nɨŋɨ'pɨ wi'meanɨ'a'rɨnɨ.
59001026	A'ma' wo xegɨ' maŋɨ'yo da'nɨ nɨsanɨrɨ mɨrɨpa nerɨ ai' “Nionɨ Gorɨxomɨ pi'ra'nɨŋɨ' nɨxɨ'dɨrɨ yarɨŋa'onɨrɨnɨ.” nɨyaiwinɨrɨ'na'yɨ', xewanɨŋo yapɨ' e'wapɨ'narɨnɨ. Xewanɨŋo “Gorɨxomɨ pi'ra'nɨŋɨ' nɨxɨ'dɨrɨ yarɨŋɨnɨ.” nɨyaiwinɨrɨ yarɨŋɨ'pɨ enɨ ra'ɨ'nɨŋɨ' imo'nɨnɨ.
59001027	A'ma' negɨ' a'po Gorɨxo “Ayɨ' sɨyikwɨ' mi'nɨ' egɨ'a'yɨ' nionɨ pi'ra'nɨŋɨ' nɨxɨ'darɨŋoɨ.” wiaiwiarɨŋɨ'yɨ' rɨpɨ yarɨgɨ'a'rɨnɨ. Uyi'peayɨ' ikeamo'narɨŋagɨ'a nɨwɨnɨro'na' arɨra' wiro apɨxɨ' ani'wa ikeamo'narɨŋagɨ'a nɨwɨnɨro'na' arɨra' wiro aya' udunɨpaxɨ' a'ma' Gorɨxomɨ mɨxɨ'darɨgɨ'a'yɨ' yarɨgɨ'a'pɨ nene enɨ xe oneaxɨ'meanɨrɨ mɨyaiwipa ero yarɨgɨ'a'rɨnɨ.
59002001	Gɨ' nɨrɨxɨ'mea'yɨ'ne', seyɨ'ne' negɨ' A'mɨna' Jisasɨ Kiraisomɨ —O Gorɨxo nikɨ'nɨrɨ ŋweaŋɨ'pɨ tɨ'nɨ xɨxenɨ nimo'nɨrɨ ŋweaŋorɨnɨ. Omɨ dɨŋɨ' nɨwɨkwɨ'roro'na' sea'yɨ e imo'nɨgɨ'a'yo we' i'kwiaŋwɨ'yo uŋwɨra'rɨro sɨpi' imo'nɨgɨ'a'yo paimɨmɨ' wiro mepa e'ɨ'rɨxɨnɨ.
59002002	Ayɨ' rɨpɨ seararɨŋɨnɨ. Seyɨ'ne' Gorɨxomɨ yayɨ' wianɨro na'nɨ awi' ea'nɨgɨ'e a'ma' wau' —Wɨ'o amɨpi' wi' mɨmu'ro'nɨŋorɨnɨ. Rapɨrapɨ' awiaxɨ' nɨyi'nɨrɨ we' ramaxɨ' sɨ'ŋa' gorɨ' tɨ'nɨ imɨxɨnɨŋɨ'wa' i'ki'kɨ' ninɨma'na' ɨ'wiapɨ'orɨnɨ. Wɨ'o amɨpi' mayɨ' sa ikwia'rɨnɨŋɨ' imo'nɨŋorɨnɨ. Rapɨrapɨ' ki'yɨ' o'ɨ' minɨ' ya'rɨŋu' nɨyi'nɨma'na' ɨ'wiapɨ'orɨnɨ.
59002003	Awau' ɨ'wiapa'na' seyɨ'ne' rapɨrapɨ' awiaxɨ' yi'nɨŋomɨ aya' tɨ'nɨ yayɨ' nɨwiro “Sɨ'mɨ' re i'kwiaŋwɨ' naŋɨ' imo'nɨŋɨ' rɨnamɨ ŋweaɨ.” urɨro amɨpi' mayɨ' sa ikwia'rɨnɨŋɨ' imo'nɨŋomɨ “Xwɨ'a' ya'nɨ jɨ'eranɨ, negɨ' sɨkwɨ' tɨ'ŋɨ' reranɨ, ŋweaɨ.” urɨro nero'na'yɨ',
59002004	“Apimɨ da'nɨ meyi'ro'nɨpa yarɨŋwɨnɨ.” rɨseaimo'narɨnɨ? Oweoɨ, sewanɨŋɨ'yɨ'ne' rɨxa neyi'ro'nɨro “Wiene sea'yɨ e imo'nɨrɨ wiene sɨpi' imo'nɨrɨ eŋwɨnɨ.” nɨyaiwiro'na' a'ma' opisɨ' aŋɨ'yo da'nɨ xwɨrɨxɨ' yarɨ'na' eyi'roarɨgɨ'a'wa dɨŋɨ' i'nɨmɨ nɨkwɨ'ro'nɨma'na' eyi'roarɨgɨ'a'pa seyɨ'ne' enɨ axɨ'pɨ dɨŋɨ' i'nɨmɨ nɨkwɨ'ro'nɨma'na' eyi'ro'narɨŋowa.
59002005	Gɨ' nɨrɨxɨ'mea'yɨ'ne', dɨŋɨ' sɨxɨ' seayiŋa'yɨ'ne', arɨ'a' ni'poyɨ. Gorɨxo a'ma' xɨ'oya' imo'nɨ'ɨ'rɨxɨnɨrɨ ɨ'a' nɨyamɨxɨrɨ'na' a'ma' xwɨ'a' tɨ'yo da'ŋɨ' nɨyɨ'ya' sɨŋwɨ'yo da'nɨ a'ma' amɨpi' mayɨ' sa ikwia'rɨnɨŋɨ' imo'nɨgɨ'a'yɨ' dɨŋɨ' nɨwɨkwɨ'rorɨŋɨ'pimɨ da'nɨ amɨpi' Jisaso neaiiŋɨ'pɨ wi' mɨmu'ro'nɨgɨ'a'yɨ' imo'nɨpɨ'rɨ'a na'nɨ ɨ'a' muyamɨxɨpa eŋɨ'ranɨ? Ayɨ' xegɨ' xwioxɨ'yo —E a'ma' xɨ'omɨ dɨŋɨ' sɨxɨ' uyarɨgɨ'a'yo “Nɨŋweapɨ'rɨ'a'rɨnɨ.” urɨŋerɨnɨ. E ŋwea'ɨ'rɨxɨnɨrɨ ɨ'a' muyamɨxɨpa eŋɨ'ranɨ?
59002006	Seyɨ'ne' e nero'na' a'ma' sa ikwia'rɨnɨgɨ'a'yo aya' wimoarɨgɨ'a'rɨnɨ. A'ma' xeanɨŋɨ' nɨseaika'rɨro xwɨrɨxɨ' oumeaneyɨnɨro eŋɨ' na'pe'mɨ nuro opisɨ' aŋɨ' tɨ'ŋɨ' e seawa'rarɨgɨ'a'yɨ' gɨyɨ'rɨnɨ? Ayɨ' a'ma' amɨpi' xwɨ'a' re weŋɨ'pɨ wi' mɨmu'ro'nɨgɨ'a'yɨ' menɨranɨ?
59002007	Ayɨ' enɨ yoɨ' naŋɨ' seyɨ'ne' Kiraisomɨ xɨ'darɨŋagɨ'a na'nɨ seaŋwɨra'rɨnɨŋɨ'pimɨ ikayɨ'wɨ' mumearɨpa yarɨgɨ'a'ranɨ?
59002008	Seyɨ'ne' ŋwɨ' ikaxɨ' negɨ' mɨxɨ' ina'yɨ' Jisaso nearɨŋɨ' Bɨkwɨ'yo re nɨrɨnɨrɨ ea'nɨŋɨ' rɨpɨ, “Jɨwanɨŋoxɨ na'nɨ dɨŋɨ' sɨpi' inarɨŋɨ'pa a'ma' sɨŋwɨ' wɨnɨ'ɨ' gɨyɨ' gɨyo enɨ axɨ'pɨ wi'ɨrɨxɨnɨ.” nɨrɨnɨrɨ ea'nɨŋɨ' apɨ xɨxenɨ nɨxɨ'dɨro'na'yɨ', naŋɨ' yarɨŋoɨ.
59002009	E nɨsearɨrɨ ai' seyɨ'ne' a'ma' sea'yɨ e imo'nɨgɨ'a'yo pi'ra'nɨŋɨ' umero sɨpi' imo'nɨgɨ'a'yo paimɨmɨ' wiro nero'na'yɨ', ɨ'wɨ' nero ŋwɨ' ikaxɨ' rɨnɨŋɨ'pɨ wiai'kiarɨgɨ'a'yɨ'ne' eŋagɨ'a na'nɨ apimɨ da'nɨ xwɨyɨ'a' mea'rɨnɨpaxɨ'rɨnɨ.
59002010	Ayɨ' rɨpɨ na'nɨrɨnɨ. A'ma' ŋwɨ' ikaxɨ' rɨnɨŋɨ' nɨpimɨnɨ pi'ra'nɨŋɨ' oxɨ'dɨmɨnɨrɨ nema'na' na' bimɨnɨ nɨwiai'kirɨ'na'yɨ', xwɨyɨ'a' a'ma' ŋwɨ' ikaxɨ' nɨpimɨnɨ wiai'ki'ɨ'a'yɨ' mea'rɨnɨ'a'pa axɨ'pɨ e mea'rɨnɨpaxɨ'rɨnɨ.
59002011	Ayɨ' rɨpɨ na'nɨ seararɨŋɨnɨ. Bɨkwɨ'yo ŋwɨ' ikaxɨ' re nɨrɨnɨrɨ ea'nɨŋɨ' rɨpɨ, “Mea'nɨgɨ'a'yɨ'ne' ɨ'wɨ' minɨpanɨ.” rɨŋo, ayɨ' ŋwɨ' ikaxɨ' “Nɨwia'pɨ'nɨmearɨ a'ma' mɨpɨkipanɨ.” enɨ rɨŋɨnigɨnɨ. Seyɨ'ne' mea'nɨgɨ'a'yɨ' tɨ'nɨ ɨ'wɨ' minɨpa nero ai' nɨwia'pɨ'nɨmearo a'ma' nɨpɨkirɨ'na'yɨ', ŋwɨ' ikaxɨ' rɨnɨŋɨ'pɨ wiai'ki'ɨ'a'yɨ'ne' imo'nɨŋagɨ'a na'nɨ rarɨŋɨnɨ.
59002012	Ayɨna'nɨ pi' pi' seyɨ'ne' nero'na'ranɨ, nɨrɨro'na'ranɨ, re nɨyaiwiro dɨŋɨ' tɨ'nɨ e'ɨ'rɨxɨnɨ, “Ŋwɨ' ikaxɨ' rɨnɨŋɨ'pɨ —Apɨ ɨ'wɨ' yarɨŋwa'pimɨ da'nɨ gwɨ'nɨŋɨ' neaya'rɨnɨŋɨ'pɨ neai'kweawa'rɨpaxɨ' imo'nɨŋɨ'pɨrɨnɨ. Ŋwɨ' ikaxɨ' rɨnɨŋɨ' apimɨ da'nɨ Gorɨxo eyeyi'ro'mɨ' neainɨ'a'rɨnɨ.” nɨyaiwiro dɨŋɨ' tɨ'nɨ e'ɨ'rɨxɨnɨ.
59002013	O a'ma'yo eyeyi'ro'mɨ' nɨwirɨ'na' a'ma' wigɨ' wi'yo aya' murɨmɨxɨ' wiarɨgɨ'a'yo xɨ'o enɨ ayo aya' murɨmɨxɨ' xɨxenɨ xwɨyɨ'a' umea'rɨnɨ'a' eŋagɨ na'nɨ rarɨŋɨnɨ. E nerɨ ai' wigɨ' wi'nɨyo aya' nurɨmɨxɨrɨ wiarɨgɨ'a'yo xɨ'o enɨ ayo aya' urɨmɨxa'na' apimɨ da'nɨ xɨxenɨ roayi'ro'nɨpɨ'rɨ'a'rɨnɨ.
59002014	Gɨ' nɨrɨxɨ'mea'yɨ'ne', a'ma' go go wi'yo arɨra' bɨ mɨwi' “Gorɨxomɨ dɨŋɨ' wɨkwɨ'roŋɨnɨ.” nɨrɨnɨrɨ'na'yɨ', o “Dɨŋɨ' wɨkwɨ'roŋɨnɨ.” rɨnarɨŋɨ'pɨ surɨ'ma' imo'nɨnɨ. “O a'ma' na'nɨ dɨŋɨ' sɨpi' mɨwinɨ' ‘Gorɨxomɨ dɨŋɨ' wɨkwɨ'roŋɨnɨ.’ rarɨŋɨ'pimɨ da'nɨnɨ erɨ'kiemea'nɨpaxɨ'rɨnɨ.” rɨseaimo'narɨnɨ? Oweoɨ.
59002015	Segɨ' se'rɨxɨ'mea' wo a'mɨ wo iyɨ'a' na'nɨranɨ, aiwa' sɨ'a' ayimɨ nɨnɨ'pɨ na'nɨranɨ, dɨ'wɨ' ikeamo'narɨŋagɨ nɨwɨnɨrɨ'na'
59002016	amɨpi' xɨ'o dɨ'wɨ' ikeamo'narɨŋɨ'pɨ bɨ mɨnɨ mɨwi' re nurɨrɨ'na'yɨ', “Joxɨ ‘Nɨwayɨro'nɨrɨ oŋweanɨ.’ nimo'narɨnɨ. Joxɨ nurɨ rɨ'a' rɨsi'nɨnɨ na'nɨ iyɨ'a' pa'nɨrɨ agwɨ' i'mɨ rɨyinɨ na'nɨ aiwa' nɨrɨ eɨ.” nurɨrɨ'na'yɨ', “Amɨpi' xɨ'o dɨ'wɨ' ikeamo'narɨŋɨ'pɨ na'nɨ xwɨyɨ'a' e urɨ'a'pɨ ananɨ arɨra' wipaxɨ'rɨnɨ.” rɨseaimo'narɨnɨ? Oweoɨ, ra'ɨ'nɨŋɨ' imo'nɨŋɨ'pɨnɨ urarɨnɨ.
59002017	“Gorɨxomɨ dɨŋɨ' wɨkwɨ'roŋɨnɨ.” rarɨŋɨ'pɨ enɨ axɨ'pɨ imo'nɨnɨ. A'ma'yo arɨra' mɨwi' sa apɨnɨ nɨrɨrɨ'na'yɨ', dɨŋɨ' wɨkwɨ'roarɨŋɨ' apɨ rɨxa i'kwɨ'kwɨ' yinɨ.
59002018	E nerɨ ai' a'ma' wo re nɨrɨnɨ'a'rɨnɨ, “A'ma' wi' Gorɨxomɨ dɨŋɨ' nɨwɨkwɨ'rorɨ'na' a'ma'yo arɨra' wiarɨŋagɨ'a aiwɨ nionɨ a'ma'yo arɨra' mɨwi' Gorɨxomɨ dɨŋɨ'nɨ nɨwɨkwɨ'rorɨ'na' ‘Ayɨ' ananɨrɨnɨ.’ nimo'narɨnɨ.” A'ma' wo e nɨrɨnɨ'a' eŋagɨ ai' nionɨ omɨ re urɨmɨ'a'rɨnɨ, “Joxɨ a'ma'yo arɨra' mɨwi' ‘Gorɨxomɨ dɨŋɨ' wɨkwɨ'roŋɨnɨ.’ rarɨŋɨ'pɨ nionɨ ‘O nepa dɨŋɨ' wɨkwɨ'ronɨ.’ siaiwimɨ na'nɨ arɨge ni'wapɨyi'a'na' ‘Neparɨnɨ.’ yaiwimɨ'ɨnɨ?” nurɨrɨ a'mɨ re urɨmɨ'a'rɨnɨ, “Joxɨ ‘O “Gorɨxomɨ dɨŋɨ' wɨkwɨ'roŋɨnɨ.” rarɨŋɨ'pɨ neparɨnɨ.’ niaiwirɨ na'nɨ a'ma'yo arɨra' wiarɨŋɨ'pimɨ da'nɨ si'wapɨyi'a'na' ‘O nepa dɨŋɨ' wɨkwɨ'ronɨ.’ niaiwirɨ'ɨnɨ.” nurɨrɨ
59002019	re urɨmɨ'a'rɨnɨ, “Joxɨ dɨŋɨ' re nɨyaiwirɨ ɨkwɨ'roŋɨnɨ, ‘Ŋwɨ'a' imo'nɨŋo, ayɨ' na' wonɨ Gorɨxorɨnɨ.’ Joxɨ dɨŋɨ' e nɨyaiwirɨ nɨkwɨ'rorɨ'na' naŋɨ' yarɨŋagɨ aiwɨ rɨpɨ na'nɨ enɨ dɨŋɨ' rɨmoŋɨnɨ? Imɨ'o'yɨ' enɨ dɨŋɨ' axɨ'pɨ nɨyaiwiro nɨkwɨ'roro ai' Gorɨxo rɨ'a' ikeaa'rɨnɨ'a' eŋagɨ na'nɨ eŋɨ' o'ɨ' ika'rɨnarɨgɨ'a'rɨnɨ.” nurɨrɨ
59002020	re urɨmɨ'a'rɨnɨ, “Majɨmajɨ'a' ika'rɨnarɨŋɨ' roxɨnɨ, a'ma'yo arɨra' mɨwi' ‘Gorɨxomɨ dɨŋɨ' wɨkwɨ'roŋɨnɨ.’ rarɨŋɨ'pɨ ‘Surɨ'ma' rɨ'a imo'nɨnɨ?’ mɨyaiwipaxoxɨranɨ?
59002021	Eŋi'na' negɨ' arɨ'o Ebɨrɨ'amo sekaxɨ' Gorɨxo urɨ'ɨ'pɨ tɨ'nɨ xɨxenɨ xegɨ' xewaxo Aisako sɨ'ŋa' i'ra'ɨ' noga peyinɨŋe da'nɨ rɨdɨyowa' emɨnɨrɨ yarɨ'na' Gorɨxo o e e'ɨ'pimɨ da'nɨ ‘We' ro'nɨŋorɨnɨ.’ mɨra'rɨpa reŋɨnigɨnɨ?
59002022	Ayɨna'nɨ nene dɨŋɨ' re yaiwipaxɨ'rɨnɨ, ‘Ebɨrɨ'amo Gorɨxomɨ dɨŋɨ' nɨwɨkwɨ'rorɨ'na' dɨŋɨ'nɨ wɨkwɨ'roŋɨ'manɨ. Gorɨxo urɨŋɨ'pɨ xɨxenɨ nerɨ'na' wɨkwɨ'roŋɨ' eŋagɨ na'nɨ dɨŋɨ' o wɨkwɨ'roŋɨ'pɨ xewanɨŋo arɨ'a' nɨwirɨ eŋɨ'pimɨ da'nɨ yo'ɨ' imo'nɨŋɨ'rɨnɨ.’ yaiwipaxɨ'rɨnɨ.
59002023	Rɨpɨ enɨ yaiwipaxɨ'rɨnɨ, ‘Negɨ' arɨ'o e nerɨ'na' xɨ'o na'nɨ Bɨkwɨ'yo re nɨrɨnɨrɨ ea'nɨŋɨ' rɨpɨ, “Ebɨrɨ'amo Gorɨxomɨ dɨŋɨ' wɨkwɨ'ro'agɨ na'nɨ ‘We' ro'nɨŋɨ' imo'nɨŋorɨnɨ.’ yaiwiŋɨnigɨnɨ.” nɨrɨnɨrɨ ea'nɨŋɨ'pɨ xɨxenɨ imo'nɨŋɨnigɨnɨ. Ayɨna'nɨ Ebɨrɨ'amo Gorɨxo tɨ'nɨ nɨkumɨxɨnɨrɨ emearɨŋɨ' woyɨ ragɨ'a'rɨ'anɨ?’ yaiwia'rɨpaxɨ'rɨnɨ.” urɨmɨ'a'rɨnɨ.
59002024	Agwɨ seyɨ'ne' nɨjɨ'a' re imo'nɨŋoɨ, “A'ma' ‘Nionɨ Gorɨxomɨ dɨŋɨ' wɨkwɨ'roŋɨnɨ.’ rarɨŋɨ'pimɨ da'nɨnɨ Gorɨxo ‘We' ro'nɨŋorɨnɨ.’ ra'rarɨŋɨ'manɨ. Xɨ'omɨ dɨŋɨ' nɨwɨkwɨ'rorɨ'na' xɨ'o wimo'narɨŋɨ'pɨ yarɨŋɨ'pimɨ da'nɨ ‘We' ro'nɨŋorɨnɨ.’ ra'rarɨŋɨ'rɨnɨ.” Apɨ na'nɨ seyɨ'ne' rɨxa nɨjɨ'a' imo'nɨŋoɨ.
59002025	Eŋi'na' iyɨ' ede da'nɨ wagɨ'a' Rexapi'yɨ rɨnɨŋi' —I' Josuao a'ma' wau' aŋɨ' apimɨ sɨŋwɨ' owɨna'rɨ'piyɨnɨrɨ urowa're'napa'na' nipemea'mɨ nurɨ o'ɨ' wi'yo urowa'rɨŋi'rɨnɨ. I' enɨ axɨ'pɨ Gorɨxomɨ dɨŋɨ' nɨwɨkwɨ'rorɨ'na' e e'ɨ'pimɨ da'nɨ Gorɨxoya' sɨŋwɨ'yo da'nɨ apɨxɨ' we' ro'nɨŋi' mimo'nɨpa reŋɨnigɨnɨ?
59002026	Ayɨna'nɨ re rɨpaxɨ'rɨnɨ, “A'ma' dɨŋɨ'pɨ sɨnɨ sɨxɨ' mi'nɨŋa'na' wara'o pɨyɨ' eŋɨ'pa a'ma' Gorɨxo e e'ɨ'rɨxɨnɨrɨ wimo'nɨŋɨ'pɨ me' dɨŋɨ'pɨnɨ wɨkwɨ'roarɨgɨ'a'pɨ axɨ'pɨ'nɨŋɨ' nimo'nɨrɨ i'kwɨ'kwɨ' yinɨ.” rɨpaxɨ'rɨnɨ.
59003001	Gɨ' nɨrɨxɨ'mea'yɨ'ne', Gorɨxo a'ma' wigɨ' wi'nɨyo ure'wapɨyarɨgɨ'a'yo yarɨŋɨ' imɨmɨ' nɨwirɨ'na' awayinɨ mɨwi' enɨ'a' eŋagɨ na'nɨ segɨ'yɨ' wi' obaxɨ' a'ma'yo oure'wapɨyaneyɨnɨro mimo'nɨpa e'ɨ'rɨxɨnɨ.
59003002	Nɨnenenɨ pi'ra'nɨŋɨ' oyaneyɨnɨrɨ e'wa'yɨ' no'rea'mioarane sɨpi'nɨ ika'rɨnarɨŋwa' ai' a'ma' maŋɨ'pa' tɨ'nɨ nɨrɨrɨ'na' mo'rea'mioapa nerɨ'na'yɨ', Gorɨxoya' sɨŋwɨ'yo da'nɨ rɨxa we' ro'nɨŋɨ' imo'nɨŋorɨnɨ. Pi' pi' ɨ'wɨ' ɨ'eapa' winɨmɨnɨrɨ yarɨŋɨ'pɨ na'nɨ enɨ ananɨ ɨ'a' yamɨxɨnarɨŋorɨnɨ.
59003003	Nene osɨ' imanɨ ounɨrɨ nerɨ'na' yarɨŋwa'pɨ na'nɨ dɨŋɨ' omoaneyɨ. Ainɨxɨ' onɨmia' bɨ xegɨ' maŋɨ'yo sɨ'wɨ' ɨ'kwɨra'rarɨŋwa'pimɨ da'nɨ gɨ'mɨnɨ ge ounɨrɨ kɨnɨmɨxa'na' maŋɨ'nɨ marɨ'a'ɨ, osɨ' nonɨ enɨ a'mɨnɨ warɨŋɨ'rɨnɨ.
59003004	Ai sɨpɨxɨ' enɨ xwe' imo'nɨrɨ imɨŋɨ' eŋɨ' ea'nɨŋɨ' nerɨ'na' nɨxemɨ urɨ yarɨŋagɨ aiwɨ omɨŋɨ' mearɨŋo “A'mɨnɨ oumɨnɨ.” nɨwimo'nɨrɨ para' onɨmia'pɨ tɨ'nɨ ai' a'mɨnɨ me'a'na' a'mɨnɨ warɨŋɨ'rɨnɨ.
59003005	Negɨ' maŋɨ'yɨ' enɨ axɨ'pɨ imo'nɨnɨ. Wara' nɨri'mɨnɨ na'nɨ onɨmia'pa'ɨ eŋagɨ ai' apimɨ da'nɨ a'ma' “Sea'yɨ e imo'nɨŋɨ' apɨ epaxonɨrɨnɨ.” nɨrɨro mɨxɨ' meakɨ'nɨnarɨgɨ'a'rɨnɨ. Ai rɨ'a' bɨ onɨmia'pɨ mɨroa'rɨ'agɨ aiwɨ i'kɨ'a' xwe' bɨ nɨpɨnɨ rɨ'a' nowa'rɨpaxɨ'rɨnɨ.
59003006	Negɨ' maŋɨ'yɨ' rɨ'a'nɨŋɨ' wearɨŋɨ'yɨ'rɨnɨ. Sɨpi' bɨ onɨmia' marɨ'a'ɨ, aya' wi' epaxɨ'yɨ'rɨnɨ. Negɨ' wara'ri'mɨ wi' e eŋagɨ aiwɨ wara' nɨri'mɨnɨ xwɨrɨ'a' neaimɨxarɨŋɨ'yɨ'rɨnɨ. Rɨ'a' negɨ' maŋɨ'yo da'nɨ wearɨŋɨ'pɨ —Apɨ pi'pimɨ da'nɨ marɨ'a'ɨ, sa rɨ'a' xwe' Seteno wenɨ'a'ri'mɨ da'nɨ mɨro'nɨŋɨ'pɨrɨnɨ. Apɨ amɨpi' nene oni'na' da'nɨ ne'ra yarɨŋwa'pɨ rɨ'mɨmenɨŋwɨ'nɨŋɨ' neaea'narɨŋɨ'rɨnɨ.
59003007	Ayɨ' rɨpɨ seararɨŋɨnɨ. Xa'mɨ naŋwɨ' xɨxegɨ'nɨ ayɨ' ayɨ', sɨ'ranɨ, iŋɨ'ranɨ, agwɨ'a'ranɨ, iniɨgɨ'yo yarɨŋɨ'yɨ'ranɨ, a'ma' ɨwɨ' oimo'nɨrɨ yapemɨxa'na' ayɨ' ɨwɨ' imo'nagɨ'rɨnɨ. Agwɨ enɨ nene ɨwɨ' oimo'nɨrɨ yapemɨxa'na' ananɨ ɨwɨ' imo'narɨŋɨ' eŋagɨ ai'
59003008	a'ma' go naŋwɨ' sayɨ' yapemɨxarɨgɨ'a'pa xegɨ' maŋɨ' enɨ oyapemɨxɨnɨmɨnɨrɨ nerɨ'na' xɨxenɨ e epaxɨ' imo'nɨnɨ? “Gɨ' maŋɨ' anɨŋɨ' samɨŋɨ' nɨwɨ'rɨrɨ nɨra u'ɨmɨgɨnɨ.” nɨyaiwirɨ aiwɨ wi' e epaxɨ' mimo'nɨnɨ. Maŋɨ'yɨ' sɨpi' na'nɨ nerɨ'na' kikiɨ'a' bɨ yarɨŋɨ'manɨ. Sidɨŋɨ' a'ma' pɨyɨ' omɨmɨ' yarɨŋɨ'pɨ magwɨ' i'nɨnɨ.
59003009	Maŋɨ'pa' tɨ'nɨ negɨ' A'mɨna' imo'nɨŋɨ' a'po xwe'omɨ yayɨ' wirane a'ma' xɨ'o'nɨŋɨ' nimo'nɨrɨ ŋwea'ɨ'rɨxɨnɨrɨ neaimɨxɨŋene wi'nɨyo ikayɨ'wɨ' urɨrane yarɨŋwa'rɨnɨ.
59003010	Ayɨna'nɨ maŋɨ' axɨ'pa'mɨ da'nɨ yayɨ' wirane ikayɨ'wɨ' urɨrane yarɨŋwa'rɨnɨ. Gɨ' nɨrɨxɨ'mea'yɨ'ne', “Nene e nerane'na' ayɨ' apa'nɨrɨnɨ.” rɨseaimo'narɨnɨ?
59003011	“Iniɨgɨ' sɨmɨŋɨ' sirɨrɨkɨ' axɨ'yimɨ da'nɨ naŋɨ' wu' mearɨ pɨyaŋɨ' eaarɨŋɨ' wu' mearɨ epaxɨ'rɨnɨ.” rɨseaimo'narɨnɨ?
59003012	Gɨ' nɨrɨxɨ'mea'yɨ'ne', “I'kɨ'a' pikɨ' wɨnamɨ da'nɨ sogwɨ' oripɨ' wepaxɨ'rɨnɨ.” rɨseaimo'narɨnɨ? “Wainɨ' uraxɨ' wɨri'mɨ da'nɨ i'kɨ'a' pikɨ' sogwɨ' wepaxɨ'rɨnɨ.” rɨseaimo'narɨnɨ? “Iniɨgɨ' sɨmɨŋɨ' iwama' tɨ'ŋɨ' meaarɨŋɨ' wu'mɨ da'nɨ a'mɨ iniɨgɨ' naŋɨ' wepaxɨ'rɨnɨ.” rɨseaimo'narɨnɨ?
59003013	“Nionɨ dɨŋɨ' e'mɨ' sai'mɨ' morɨ nɨjɨ'a' imo'nɨrɨ eŋa'onɨrɨnɨ.” yaiwinarɨgɨ'a' gɨyɨ' gɨyɨ' nene “Ayɨ' wigɨ' yaiwinarɨgɨ'a'pɨ tɨ'nɨ xɨxenɨ iyɨ' rimo'nɨŋoɨ?” wiaiwianɨ'wa' na'nɨ woxɨnɨ woxɨnɨ nemerɨ'na' awayinɨ nimo'nɨma'na' naŋɨ' ero dɨŋɨ' e'mɨ' sai'mɨ' nɨmo'ma'na' naŋɨ' ero yarɨgɨ'a'pimɨ da'nɨ apɨ nene neai'wapɨyi'ɨ'rɨxɨnɨ.
59003014	E nerɨ ai' segɨ' xwioxɨ'yo da'nɨ wi'yo sɨpi' dɨŋɨ' aya' wi' rɨ'a' tɨ'ŋɨ' wiaiwiro nionɨnɨ sea'yɨ e oimo'nɨmɨnɨrɨ imɨmɨ' wiro nero'na'yɨ', dɨŋɨ' xeŋwɨ' e nɨmoro'na' seyɨ'ne' nepa imo'nɨgɨ'a'pɨ rɨtɨ' ninɨro mɨxɨ' mɨmeakɨ'nɨpa e'ɨ'rɨxɨnɨ.
59003015	A'ma' wigɨ' wi'nɨyo sɨpi' e nɨwika'rɨro'na' “Dɨŋɨ' e'mɨ' sai'mɨ' nɨmorane yarɨŋwɨnɨ.” yaiwinarɨgɨ'a'pɨ, ayɨ' aŋɨ'namɨ ŋweaŋoya' dɨŋɨ'yo da'nɨ nɨyaiwiro yarɨgɨ'a'manɨ. Dɨŋɨ' a'ma' Gorɨxomɨ mɨxɨ'darɨgɨ'a'yo da'nɨ imo'nɨrɨ a'ma' Gorɨxo na'nɨ dɨŋɨ' wi' mɨmo' wiwanɨŋɨ'yɨ' na'nɨnɨ mo'narɨgɨ'a'yo da'nɨ imo'nɨrɨ eŋɨ'pɨrɨnɨ. Obɨ'yɨ'ya'yo da'nɨ enɨ imo'nɨrɨ eŋɨ'pɨrɨnɨ.
59003016	Ayɨ' rɨpɨ na'nɨ seararɨŋɨnɨ. A'ma' wigɨ' wi'nɨyo sɨpi' dɨŋɨ' wiaiwiro nionɨnɨ sea'yɨ e oimo'nɨmɨnɨrɨ imɨmɨ' wimɨxɨro yarɨgɨ'a'yɨ' eŋa'na'yɨ', a'ma' pi'ra'nɨŋɨ' mɨŋwea' uyɨ'niɨ' nero sɨpi' xɨxegɨ'nɨ ne'ra warɨgɨ'a' eŋagɨ na'nɨ seararɨŋɨnɨ.
59003017	E nerɨ ai' a'ma' dɨŋɨ' e'mɨ' sai'mɨ' aŋɨ'namɨ da'ŋɨ'pɨ nɨmoro yarɨgɨ'a'pɨ aga xegɨ' bɨ imo'nɨŋagɨ na'nɨ ayɨ' rɨpɨ yarɨgɨ'a'rɨnɨ. Xa'mɨ sɨyikwɨ' mi'nɨ' ero wigɨ' wi'nɨyɨ' tɨ'nɨ xepɨxepa' mɨro'nɨ' mepi' tɨnɨro awayinɨ yapenɨŋɨ' imo'nɨro wigɨ' wi'nɨyɨ' xwɨyɨ'a' ura'na' pi'ra'nɨŋɨ' arɨ'a' nɨwiro dɨŋɨ' yaikiroro wi'nɨyo wa' bɨ onɨmia'pɨ mɨwianɨ' xwapɨ' aya' wi' nɨwianɨro'na' i'kɨ'a' naŋɨ'na sogwɨ' obaxɨ' wearɨŋɨ'yɨ' yapɨ nimo'nɨro wi'nɨyo wiiro wi'nɨyo sɨ'mɨ' sɨ'mɨ' e mume' nero naŋɨ' ero sɨpi' ero mepa ero yarɨgɨ'a'rɨnɨ.
59003018	A'ma' wigɨ' wi'nɨyɨ' tɨ'nɨ xepɨxepa' mɨro'nɨ' mepi' tɨnarɨgɨ'a'yɨ' e yarɨgɨ'a'pimɨ da'nɨ a'ma' aiwa' omɨŋɨ' ɨwɨ'a' ne'ra warɨgɨ'a'pa nero'na'yɨ', we' ro'nɨŋɨ' yarɨgɨ'a'pɨ aiwa' xwe' pɨ'rɨpɨ'rɨ' inarɨŋɨ'pɨ'nɨŋɨ' imo'nɨnɨŋoɨ.
59004001	Segɨ' mɨxɨ' rɨnɨro mɨxɨ' inɨro yarɨgɨ'a'pɨ mɨ'kɨ' pi'yo da'nɨ inarɨgɨ'a'rɨnɨ? “Apɨ meapaxonɨrɨnɨ.” nɨyaiwiro ɨ'eapa' seainarɨŋɨ'pɨ —Apɨ segɨ' xwioxɨ'yo da'nɨ seyɨ'ne' tɨ'nɨ mɨxɨ'nɨŋɨ' inarɨgɨ'a'pɨrɨnɨ. Ɨ'eapa' seainarɨŋɨ' mɨ'kɨ' apimɨ da'nɨ seyɨ'ne' segɨ' wi'nɨyɨ' tɨ'nɨ mɨxɨ' rɨnɨro mɨxɨ' inɨro yarɨgɨ'a' menɨranɨ?
59004002	Seyɨ'ne' amɨpi' wi' na'nɨ “Omea'mɨnɨ.” nɨseaimo'nɨrɨ ai' meapaxɨ' mimo'nɨpa nero na'nɨ “A'ma' opɨki'mɨnɨ.” yaiwiarɨgɨ'a'rɨnɨ. Amɨpi' bɨ sɨŋwɨ' ɨ'wɨ' nɨwɨnɨrɨ'na' mɨmeapaxɨ' nimo'nɨro na'nɨ mɨxɨ' nɨme'pero mɨxɨ' rɨnarɨgɨ'a'rɨnɨ. Seyɨ'ne' “Pi' na'nɨ nene neaimo'narɨŋɨ'pɨ mɨmeapa yarɨŋwa'rɨ'anɨ?” mɨyaiwipanɨ. Gorɨxomɨ rɨxɨŋɨ' murɨpa nero na'nɨ mɨmeaarɨgɨ'a'rɨnɨ.
59004003	E nerɨ ai' segɨ' seaimo'narɨŋɨ'pɨ na'nɨ Gorɨxomɨ rɨxɨŋɨ' nurɨrɨ'na' dɨŋɨ' naŋɨ' nɨxɨrɨma'na' me' segɨ' ɨ'eapa' seainarɨŋɨ'pɨ oyaneyɨnɨrɨ rɨxɨŋɨ' urarɨgɨ'a' eŋagɨ na'nɨ Gorɨxo wi' arɨ'a' xɨxenɨ nɨseairɨ mɨseaiaparɨnɨnɨ.
59004004	Gorɨxomɨ pi'ra'nɨŋɨ' dɨŋɨ' mɨwɨkwɨ'ropa nero'na' xɨ'dɨro pɨ'nɨ wia'rɨro nero na'nɨ ɨ'wɨ'nɨŋɨ' inarɨgɨ'a'yɨ'ne', seyɨ'ne' nɨjɨ'a' rɨpɨ sɨnɨ mimo'nɨpa reŋoɨ, “A'ma' Gorɨxomɨ mɨxɨ'darɨgɨ'a'yɨ' tɨ'nɨ nawi'nɨ nɨkumɨxɨnɨro emearɨgɨ'a'yɨ', ayɨ' Gorɨxoya' sɨ'mɨ' tɨ'nɨ inarɨgɨ'a'yɨ' wi' imo'nɨŋoɨ. Ayɨna'nɨ gɨyɨ' gɨyɨ' ‘A'ma' Gorɨxomɨ mɨxɨ'darɨgɨ'a'yɨ' tɨ'nɨ nɨkumɨxɨnɨmɨ oememɨnɨ.’ nɨwimo'nɨrɨ'na' wiwanɨŋɨ'yɨ' Gorɨxo tɨ'nɨ sɨ'mɨ' tɨ'nɨ inarɨgɨ'a'yɨ' imɨxɨnarɨŋoɨ.” Seyɨ'ne' nɨjɨ'a' apɨ sɨnɨ mimo'nɨpa reŋoɨ?
59004005	Seyɨ'ne' dɨŋɨ' re rɨyaiwiarɨŋoɨ, “Bɨkwɨ'yo re nɨrɨnɨrɨ ea'nɨŋɨ' rɨpɨ, ‘Gorɨxo xegɨ' kwi'yɨ' negɨ' xwioxɨ'yo sɨxɨ' neayiŋɨ'pimɨ pi'ra'nɨŋɨ' susɨ'nɨŋɨ' memearɨŋɨ'rɨnɨ.’ Bɨkwɨ'yo e nɨrɨnɨrɨ ea'nɨŋɨ'pɨ surɨ'ma' rɨnɨnɨ.” rɨyaiwiarɨŋoɨ? Oweoɨ, Gorɨxo xegɨ' kwi'yɨ'pɨ a'ma' xɨ'o tɨ'nɨ sɨ'mɨ' tɨ'nɨ inarɨgɨ'a'yo wi' wipaxɨ' meŋagɨ na'nɨ rarɨŋɨnɨ.
59004006	E nɨsearɨrɨ ai' Gorɨxo aya' nɨneawianɨrɨ'na' xwapɨ' aya' wi' neawianarɨŋagɨ na'nɨ Bɨkwɨ'yo re nɨrɨnɨrɨ ea'nɨnɨ, “Wa'rɨxa imo'narɨgɨ'a'yo Gorɨxo pɨ'rɨ' rakirɨ a'ma' ‘Sɨyikwɨ'nɨŋɨ' imo'nɨŋwɨnɨ.’ yaiwinarɨgɨ'a'yo wa' wianɨrɨ yarɨŋorɨnɨ.” ea'nɨŋagɨ na'nɨ
59004007	Gorɨxomɨ sɨmaŋwɨ'yo'nɨŋɨ' yea'yɨ' wurɨ'nɨro obo xo'ro'rɨ' neainɨgɨnɨrɨ xai'wɨ' e'ɨ' nɨroro o tɨ'nɨ mɨxɨ'nɨŋɨ' inɨro e'ɨ'rɨxɨnɨ. O tɨ'nɨ mɨxɨ'nɨŋɨ' inarɨ'na' e'ɨ' nɨseanɨmɨ unɨ'a'rɨnɨ.
59004008	Seyɨ'ne' Gorɨxo tɨ'a'mɨnɨ u'ɨ'rɨxɨnɨ. E nerɨ'na'yɨ', xɨ'o enɨ seyɨ'ne' tɨ'a'mɨnɨ bɨnɨ'a'rɨnɨ. A'ma' ɨ'wɨ' yarɨgɨ'a'yɨ'ne', seyɨ'ne' “Arɨge nerɨ Gorɨxo tɨ'a'mɨnɨ umɨnɨre'ɨnɨ?” nɨseaimo'nɨrɨ'na' sikɨ' we'yo xe'nɨŋa'na' okwɨ'rɨnɨmɨnɨrɨ igɨ'a' ea'narɨgɨ'a'pa axɨ'pɨ nero segɨ' ɨ'wɨ' yarɨgɨ'a'pɨ enɨ okwɨ'rɨnɨmɨnɨrɨ igɨ'a' ea'nɨ'poyɨ. A'ma' dɨŋɨ' bɨ biau' xɨrɨgɨ'a'yɨ'ne', seyɨ'ne' “Arɨge nerɨ Gorɨxo tɨ'a'mɨnɨ umɨnɨre'ɨnɨ?” nɨseaimo'nɨrɨ'na' saxɨ' sikɨ' mayɨ' oi'nɨrɨ yarɨŋwa'pa segɨ' xwioxɨ'yo enɨ dɨŋɨ' sɨpi'pɨ tɨ'nɨ nɨxɨrɨrɨ yarɨgɨ'a'pɨ apɨ enɨ sɨnɨ neai'nɨnɨgɨnɨrɨ saxɨ' sikɨ' mayɨ' i'narɨŋɨ'pa'nɨŋɨ' imɨxɨnɨ'poyɨ.
59004009	Segɨ' ɨ'wɨ' yarɨgɨ'a'pɨ na'nɨ dɨŋɨ' sɨpi' nɨseairɨ xwɨrɨ'a' nimo'nɨro ŋwea'poyɨ. Rɨpɨ'a' seyɨ'ne' rarɨgɨ'a'pɨ pɨ'nɨ nɨwia'rɨma'na' segɨ' ɨ'wɨ' yarɨgɨ'a'pɨ na'nɨ a'mɨxɨ'a' e'poyɨ. Dɨŋɨ' niɨ'a' seainarɨŋɨ'pɨ pɨ'nɨ nɨwia'rɨro kɨpɨŋɨ' yinɨ'poyɨ.
59004010	Gorɨxoya' sɨŋwɨ'yo da'nɨ sɨyikwɨ'piayɨ'ne'nɨŋɨ' imɨxɨnɨ'poyɨ. Seyɨ'ne' e e'a'na'yɨ', o seamɨ'eyoanɨ'a'rɨnɨ.
59004011	Gɨ' nɨrɨxɨ'mea'yɨ'ne', seyɨ'ne' xwɨyɨ'a'pai mɨŋwɨra'rɨnɨpa e'ɨ'rɨxɨnɨ. Ayɨ' rɨpɨ na'nɨrɨnɨ. A'ma' gɨyɨ' gɨyɨ' xexɨrɨ'mea'yo xwɨyɨ'a'pai nɨŋwɨra'rɨro'na'ranɨ, xwɨyɨ'a' numearɨro'na'ranɨ, ayɨ' ayonɨ murarɨŋoɨ. Ŋwɨ' ikaxɨ' Jisaso rɨŋɨ'pimɨ enɨ xwɨyɨ'a'pai ŋwɨra'rɨro xwɨyɨ'a' “Ayɨ' nɨpɨkwɨnɨ mɨrɨnɨnɨ.” umearɨro'nɨŋɨ' yarɨŋoɨ. Ŋwɨ' ikaxɨ' rɨŋɨ'pimɨ xwɨyɨ'a' numearɨrɨ'na'yɨ', ŋwɨ' ikaxɨ' rɨŋɨ'pɨ tɨ'nɨ xɨxenɨ me' xwɨyɨ'a' umeararɨgɨ'a'yɨ'ne' nimo'nɨrɨ yarɨŋoɨ.
59004012	A'ma'yo ŋwɨ' ikaxɨ' urɨrɨ xwɨyɨ'a' umearɨrɨ epaxo, ayɨ' na' wonɨ Gorɨxorɨnɨ. A'ma'yo yea'yɨ' uyimɨxemearɨ xwɨrɨ'a' wikɨxerɨ epaxo na' wonɨ o eŋagɨ ai' “Negɨ' wi'nɨyo xwɨyɨ'a' umearɨpaxenerɨnɨ.” yaiwiarɨgɨ'a'yɨ'ne' gɨyɨ'ne'rɨ'anɨ?
59004013	A'ma' Gorɨxo na'nɨ dɨŋɨ' mɨmo' re rarɨgɨ'a'yɨ'ne', “Agwɨranɨ, wɨ'a'ri'na'ranɨ, aŋɨ' xwe' apimɨ na'nɨ nurane xwiogwɨ' wo e nɨŋwearane'na' kodɨreakɨ' nerane nɨgwɨ' xwe' meanɨ'wa'rɨnɨ.” rarɨgɨ'a'yɨ'ne' pi'ra'nɨŋɨ' arɨ'a' ni'poyɨ.
59004014	E rarɨgɨ'a'yɨ'ne' wɨ'a'ri'na' seai'meanɨ'a'pɨ na'nɨ nɨjɨ'a' nimo'nɨma'na' rɨrarɨŋoɨ? Seyɨ'ne' pi'nɨŋɨ' imo'nɨŋoɨ. Seyɨ'ne' sɨŋwɨrɨ'a' xeniaŋwɨ' yarɨŋɨ'pɨ'nɨŋɨ' imo'nɨŋoɨ. Bɨ onɨmia'pɨ nɨŋwea'ma'na' apaxɨ' me' anɨpa' imo'narɨgɨ'a'yɨ'ne'rɨnɨ.
59004015	Ayɨna'nɨ seyɨ'ne' e mɨrɨpa nero Gorɨxo na'nɨ dɨŋɨ' nɨmoro rɨpɨnɨ nɨrɨro'na'yɨ', “A'mɨna'o xe nɨŋwearo oe'poyɨnɨrɨ sɨŋwɨ' nɨneanɨrɨ'na'yɨ', nene a'mɨ sɨ'a' wi' tɨ'nɨ nɨŋwearane rɨpɨ yanɨ'wa'rɨ'anɨ? Rɨpɨ yanɨ'wa'rɨ'anɨ?” nɨrɨro'na'yɨ', ayɨ' ananɨrɨnɨ.
59004016	E nɨsearɨrɨ ai' wa'rɨxayɨ'ne' nimo'nɨma'na' e wi' mɨrɨ' mɨxɨ' kɨ'narɨŋoɨ. Mɨxɨ' kɨ'narɨgɨ'a' apɨ'nɨŋɨ' imo'nɨŋɨ' nɨpɨnɨ sɨpi'rɨnɨ.
59004017	Ayɨna'nɨ rɨpɨ osearɨmɨnɨ, “A'ma' nɨjɨ'a' re nimo'nɨro aiwɨ, ‘Nionɨ naŋɨ' imo'nɨŋɨ'pɨ nerɨ'na' ayɨ' e epaxɨ'rɨnɨ.’ Nɨjɨ'a' e nimo'nɨro aiwɨ apɨ e mepa yarɨgɨ'a' gɨyɨ' gɨyɨ', ayɨ' rɨxa ɨ'wɨ' nero na'nɨ xwɨyɨ'a' mea'rɨnɨpaxɨ'pɨ yarɨŋoɨ.” osearɨmɨnɨ.
59005001	Agwɨ amɨpi' wi' mɨmu'ro'nɨgɨ'a'yɨ'ne' erɨrɨ' bɨ seaimɨ'pɨ arɨ'a' ni'poyɨ. I'kɨ'nɨŋɨ' sɨpi' seaipaxɨ' seai'meanɨ'a'pɨ na'nɨ ŋwɨ' earo “Yeyɨ” rɨro e'poyɨ.
59005002	Ayɨ' rɨpɨ na'nɨ seararɨŋɨnɨ. Segɨ' amɨpi' aya' tɨ'ŋɨ'pɨ rɨxa dɨdɨ'mɨ' ina'rɨrɨ rapɨrapɨ' enɨ rɨxa kwɨnumɨŋɨ' nowa'rɨrɨ enɨ.
59005003	Sɨ'ŋa' gorɨ' tɨ'nɨ sirɨpa' tɨ'nɨ nɨgiyɨ' mɨkipaxɨ' imo'nɨŋagɨ ai' segɨ' awi' ea'mea'mɨ' yarɨgɨ'a'pɨ rɨxa nɨgiyɨ' kinɨ. Sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ nɨgiyɨ' kiŋɨ' apɨ segɨ' sɨpɨ'i' nɨwie'ra warɨgɨ'a'pɨ sɨŋa'nɨ piaumɨmɨ' erɨ rɨ'a' i'kɨ'a'yo nowa'rarɨŋɨ'pa segɨ' wara'yo enɨ nowa'rɨrɨ enɨ'a'rɨnɨ. Sɨ'a' yoparɨ'yɨ' tɨ'ŋɨ' ri'na' amɨpi' aya' tɨ'ŋɨ'pɨ tɨ'nɨ nɨgwɨ' tɨ'nɨ mɨmea'mɨ' ya'rarɨŋagɨ'a ai'
59005004	pi'ra'nɨŋɨ' arɨ'a' ni'poyɨ. Nɨgwɨ' a'ma' omɨŋɨ' seaiiarɨgɨ'a'yɨ' tɨ'nɨ aiwa' seamiiarɨgɨ'a'yɨ' tɨ'nɨ nɨgwɨ' omɨŋɨ' seaii'a'na' “E seaiapanɨ'wa'rɨnɨ.” nurɨro yoɨ' urɨgɨ'a'pɨ —Apɨ nɨwiro'na' bɨ nɨwa'kwiro sɨnɨ ɨ'a' xɨrarɨgɨ'a'pɨrɨnɨ. Apɨ rɨ'aiwa' re'nɨŋɨ' rɨnarɨnɨ, “A'ma' ayɨ' sɨpi' e yarɨgɨ'a'rɨnɨ. Sɨpi' e yarɨgɨ'a'rɨnɨ.” Rɨ'aiwa' e'nɨŋɨ' rɨnarɨŋɨ'pɨ Gorɨxo —O aŋɨ'namɨ da'ŋɨ' sɨmɨŋɨ' wi'nɨgɨ'a'waya' A'mɨna'orɨnɨ. O rɨxa arɨ'a' winɨ.
59005005	Amɨpi' wi' mɨmu'ro'nɨgɨ'a'yɨ'ne', seyɨ'ne' xwɨ'a' tɨ'yo nɨŋwearo'na' sɨrɨ' munɨ' nɨŋwearo pi' pi' segɨ' ɨ'eapa' seainarɨŋɨ'pimɨ da'nɨnɨ ne'ra warɨgɨ'a'rɨnɨ. E nero'na' a'ma' odɨpi' iwaŋɨ' eŋɨ' wimɨ na'nɨ oimo'nɨrɨ aiwa' xwe' nɨwiro imɨxarɨgɨ'a'pa sɨ'a' Gorɨxo xwɨrɨ'a' seaikɨxenɨ'a'yi aŋɨ'nɨ oneai'meanɨrɨ sewanɨŋɨ'yɨ'ne' axɨ'pɨ e imɨxɨnarɨŋoɨ.
59005006	A'ma' we' ro'nɨŋɨ' yarɨgɨ'a'yo seyɨ'ne' xwɨyɨ'a' numea'rɨro pɨkiarɨŋagɨ'a aiwɨ wi'nɨyɨ' enɨ wi' pɨ'rɨ' searakianɨro mɨyarɨŋoɨ.
59005007	Ayɨna'nɨ, gɨ' nɨrɨxɨ'mea'yɨ'ne', A'mɨna'o xegɨ' dɨŋɨ' tɨ'nɨ o'ɨ' neaimo'wɨnɨgɨnɨrɨ xɨ'o weapɨnɨ'e na'nɨ wenɨŋɨ' nero ŋwea'ɨ'rɨxɨnɨ. Aiwa' omɨŋɨ' yarɨgɨ'a'yɨ' aiwa' ɨwɨ'a' nura'rɨma'na' yarɨgɨ'a'pɨ na'nɨ dɨŋɨ' mo'poyɨ. Inia' earɨ sogwɨ' anɨrɨ nerɨ'na' aiwa' xwe' imɨxɨnɨ'a na'nɨ wenɨŋɨ' nerɨ nɨŋwearɨ'na' yo'ɨ' nerɨ xegɨ'pɨ o'ɨ'nɨŋɨ' oneaimonɨrɨ wenɨŋɨ' nerɨ ŋweaarɨgɨ'a'rɨnɨ.
59005008	A'mɨna'o weapɨnɨ'a'yi aŋwɨ ayo eŋagɨ na'nɨ seyɨ'ne' enɨ axɨ'pɨ xe o'ɨ' oneaimo'wɨnɨgɨnɨrɨ dɨŋɨ' sɨxɨ' ni'nɨro wenɨŋɨ' nero ŋwea'ɨ'rɨxɨnɨ.
59005009	Gɨ' nɨrɨxɨ'mea'yɨ'ne', A'mɨna'o xwɨyɨ'a' mɨneamea'rɨpa e'wɨnɨgɨnɨrɨ anɨŋu'mɨ' ikaxɨ' mɨrɨnɨpa e'ɨ'rɨxɨnɨ. Ai eyeyi'ro'mɨ' nɨneairɨ'na' xwɨyɨ'a' neamea'rɨpaxɨ' imo'nɨŋo aŋɨ'nɨ bɨ'ɨmɨgɨnɨrɨ rɨxa ɨ'wi' e ro'napɨŋagɨ na'nɨ rarɨŋɨnɨ.
59005010	Gɨ' nɨrɨxɨ'mea'yɨ'ne', wɨ'a' ro'kiamoagɨ'a'wa —Awa A'mɨna'o xegɨ' xwɨyɨ'a' onurɨmei'poyɨnɨrɨ urowa're'napa'na' nɨbɨro oya' xwɨyɨ'a'pɨ wurɨyigɨ'a'warɨnɨ. Awa a'ma' wi' xeanɨŋɨ' wika'ra'na' xwa'ma'mɨ' nɨwiro'na' egɨ'a'pɨ seyɨ'ne' na'nɨ sɨŋwepɨgɨ' seaigɨ'a' eŋagɨ na'nɨ axɨ'pɨ e nero xɨ'dɨ'poyɨ.
59005011	Ai Gorɨxomɨ dɨŋɨ' wɨkwɨ'roŋwae'ne dɨŋɨ' re yaiwiarɨŋwa'rɨnɨ, “A'ma' eŋi'naŋɨ' xeanɨŋɨ' wika'rɨ'agɨ'a ai' xwa'ma'mɨ' wi'ɨ'a'yɨ' Gorɨxoya' dɨŋɨ' tɨ'nɨ yayɨ' winɨpaxɨ' imo'nɨgɨ'a'yɨ'rɨnɨ.” yaiwiarɨŋwa'rɨnɨ. Seyɨ'ne' Jopo yagɨ'pɨ na'nɨ rɨxa arɨ'a' nɨwiro omɨ xeanɨŋɨ' nɨwie'ra u'ɨ'a'pimɨ xwa'ma'mɨ' nɨwie'ra nu'ɨsa'na' eŋa'na' A'mɨna'o a'mɨ naŋɨ' wii'a'na' wi'meaŋɨ'pɨ na'nɨ nene nɨjɨ'a' e imo'nɨŋagwɨ na'nɨ re yaiwiŋwɨnɨ, “A'mɨna'o a'ma' na'nɨ wa' wianɨrɨ aya' urɨmɨxɨrɨ nerɨ'na' bɨ onɨmia'pɨ ayɨkwɨ' mɨwi' aya' wi' wiarɨŋorɨnɨ.” yaiwiŋwɨnɨ.
59005012	Gɨ' nɨrɨxɨ'mea'yɨ'ne', amɨpi' seararɨŋa'pɨ “Oxɨ'dɨ'poyɨ.” nɨnimo'nɨrɨ aiwɨ rɨpɨ aŋɨpaxɨ'rɨnɨ. “Nepa nɨrarɨnɨ.” oyaiwi'poyɨnɨrɨ nurɨrɨ'na' aŋɨ'namɨ da'nɨranɨ, xwɨ'a'ri'mɨ da'nɨranɨ, amɨpi' wi'yo da'nɨranɨ, aga murɨpa e'ɨ'rɨxɨnɨ. Seyɨ'ne' nionɨ e searɨ'a' apimɨ da'nɨ ra'na' Gorɨxo pɨrɨ' seamamonɨgɨnɨrɨ a'ma'yo “Nemɨ'ɨnɨ.” nurɨro'na' apɨnɨ urɨ'ɨ'rɨxɨnɨ. “Nemɨme'ɨnɨ.” nurɨro'na' apɨnɨ urɨ'ɨ'rɨxɨnɨ.
59005013	Segɨ'yɨ' go go rɨ'nɨŋɨ' nɨmearɨ'na'yɨ', Gorɨxo arɨra' oninɨrɨ rɨxɨŋɨ' urɨ'wɨnɨgɨnɨ. Segɨ'yɨ' go go dɨŋɨ' niɨ'a' nɨwinɨrɨ'na'yɨ', Gorɨxomɨ yayɨ' numerɨ soŋɨ' umearɨ'wɨnɨgɨnɨ.
59005014	Segɨ'yɨ' go go sɨmɨxɨ' nɨwerɨ'na'yɨ', Jisasoya' sɨyikɨ' imo'nɨgɨ'a'yɨ'ne' seaipeŋweagɨ'a'wamɨ “Eɨnɨ.” urɨ'ɨ'rɨxɨnɨ. Awa nɨbɨro A'mɨna'oya' dɨŋɨ' tɨ'nɨ a'mɨ wara' oinɨnɨrɨ rɨxɨŋɨ' wurɨyiro ranɨ' bɨ tɨ'nɨ xwɨ'a' earo e'ɨ'rɨxɨnɨ.
59005015	Awa rɨxɨŋɨ' nurɨro'na' dɨŋɨ' nɨwɨkwɨ'roro urarɨgɨ'a'pimɨ da'nɨ A'mɨna'o a'mɨ naŋɨ' wimɨxɨnɨ'a'rɨnɨ. Sɨmɨxo ɨ'wɨ' bɨ enɨ eŋo eŋa'na'yɨ', yokwarɨmɨ' wiinɨ'a'rɨnɨ.
59005016	Ayɨna'nɨ, sɨmɨxɨ' pɨ'nɨ seawia'rɨrɨ Gorɨxo naŋɨ' seaimɨxɨrɨ enɨ'a na'nɨ segɨ' ɨ'wɨ' e'ɨ'a'pɨ na'nɨ waropa'rɨ' inɨro Gorɨxomɨ xɨxe rɨxɨŋɨ' wurɨmeirɨ inɨ'ɨ'rɨxɨnɨ. Rɨxɨŋɨ' we' ro'nɨŋɨ' imo'nɨgɨ'a'yɨ' wurɨyarɨgɨ'a'pɨ, ayɨ' ananɨ a'ma'yo arɨra' wipaxɨ' eŋagɨ na'nɨ rarɨŋɨnɨ.
59005017	Eŋi'na' wɨ'a' ro'kiamoagɨ' Iraijao eŋɨ'pɨ na'nɨ dɨŋɨ' mo'poyɨ. O a'ma' nene'nɨŋɨ' imo'nɨŋo aiwɨ inia' meapa oenɨrɨ Gorɨxomɨ rɨxɨŋɨ' eŋɨ' tɨ'nɨ ura'na' oya' dɨŋɨ' tɨ'nɨ xwɨ'a' tɨ'yo inia' meapa nerɨ xwiogwɨ' wau' wo nɨpwe'ma'na' eŋa'na' a'mɨ ema' we' wɨ'u'mɨ da'ŋɨ' wo enɨ pweŋɨnigɨnɨ.
59005018	O inia' a'mɨ oeanɨrɨ Gorɨxomɨ rɨxɨŋɨ' ura'na' inia' xwɨ'a' tɨ'yo nearɨ aiwa' yapɨŋɨnigɨnɨ.
59005019	Gɨ' nɨrɨxɨ'mea'yɨ'ne', segɨ'yɨ' wo a'ma' xegɨ' imo'nɨŋɨ' wo Gorɨxoya' xwɨyɨ'a' nepa imo'nɨŋɨ'pɨ pɨ'nɨ nɨwia'rɨmɨ xeŋwɨ'nɨ yarɨŋagɨ nɨwɨnɨrɨ a'mɨ Gorɨxo tɨ'a'mɨnɨ obɨnɨrɨ nipemea'mɨ nɨbɨrɨ'na'yɨ',
59005020	re mo'wɨnɨgɨnɨ, “Xexɨrɨ'mea' ɨ'wɨ' arɨ'ki' yarɨgɨ'a'yɨ' wigɨ' ɨ'wɨ' yarɨgɨ'a'pɨ pɨ'nɨ nɨwia'rɨro a'mɨ Gorɨxomɨ dɨŋɨ' owɨkwɨ'rɨ'poyɨnɨrɨ yumɨxarɨŋɨ' go go, o ayɨ' anɨ'nɨmɨxɨnanɨro yarɨgɨ'a'pimɨ da'nɨ erɨ'kiemea'nɨpɨ'rɨ na'nɨ erɨ ɨ'wɨ' xwapɨ' e'ɨ'a'pɨ rɨtɨ' inɨpɨ'rɨ na'nɨ erɨ yarɨŋorɨnɨ.” mo'wɨnɨgɨnɨ.
60001001	Pitaonɨ —Nionɨ Jisasɨ Kiraisoya' wa'ɨ' wurɨmeiarɨŋa' wonɨrɨnɨ. Nionɨ payɨ' rɨna a'ma' mɨ da'ŋɨ'yɨ'ne'nɨŋɨ' imo'nɨgɨ'a'yɨ'ne' na'nɨ —Seyɨ'ne' e'ɨ' nɨmiamoro pɨropenɨsɨ' xegɨ' yoɨ' Podasɨyɨ rɨnɨŋɨ'yo ŋwearo Garesia rɨnɨŋɨ'yo ŋwearo Kapadosa rɨnɨŋɨ'yo ŋwearo Esia rɨnɨŋɨ'yo ŋwearo Bitinia rɨnɨŋɨ'yo ŋwearo egɨ'a'yɨ'ne'rɨnɨ. Seyɨ'ne' na'nɨ payɨ' rɨna nɨrɨrɨ eaarɨŋɨnɨ. Seyɨ'ne' Jisasɨ Kiraiso rɨŋɨ'pimɨ xɨxenɨ xɨ'dɨpɨ'rɨ na'nɨ ero o ragɨ' yoxa'ɨ'pa'mɨ nɨperɨ'na' puŋɨ'pɨ tɨ'nɨ igɨ'a'nɨŋɨ' nɨseaea'moirɨ'na' segɨ' ɨ'wɨ' yarɨgɨ'a'pɨ yokwarɨmɨ' seainɨ na'nɨ erɨ enɨ'a na'nɨ a'po Gorɨxo xegɨ' kwi'yɨ'pɨ seaai'nɨŋɨ'yo da'nɨ nionɨya'yɨ' imo'nɨ'ɨ'rɨxɨnɨrɨ xegɨ' nɨjɨ'a' xa'mɨ xwɨ'a' rɨri' sɨnɨ mimo'nɨŋa'na' imo'nɨŋɨ'pɨ tɨ'nɨ xɨxenɨ ɨ'a' yɨyamɨxɨmɨ' seaiŋɨ'yɨ'ne'rɨnɨ. “O wa' aya' wi' seaiwianɨrɨ nɨwayɨro'nɨro ŋweapɨ'rɨ na'nɨ aya' wi' seaiirɨ e'wɨnɨgɨnɨ.” nimo'narɨnɨ.
60001002	Pitaonɨ —Nionɨ Jisasɨ Kiraisoya' wa'ɨ' wurɨmeiarɨŋa' wonɨrɨnɨ. Nionɨ payɨ' rɨna a'ma' mɨ da'ŋɨ'yɨ'ne'nɨŋɨ' imo'nɨgɨ'a'yɨ'ne' na'nɨ —Seyɨ'ne' e'ɨ' nɨmiamoro pɨropenɨsɨ' xegɨ' yoɨ' Podasɨyɨ rɨnɨŋɨ'yo ŋwearo Garesia rɨnɨŋɨ'yo ŋwearo Kapadosa rɨnɨŋɨ'yo ŋwearo Esia rɨnɨŋɨ'yo ŋwearo Bitinia rɨnɨŋɨ'yo ŋwearo egɨ'a'yɨ'ne'rɨnɨ. Seyɨ'ne' na'nɨ payɨ' rɨna nɨrɨrɨ eaarɨŋɨnɨ. Seyɨ'ne' Jisasɨ Kiraiso rɨŋɨ'pimɨ xɨxenɨ xɨ'dɨpɨ'rɨ na'nɨ ero o ragɨ' yoxa'ɨ'pa'mɨ nɨperɨ'na' puŋɨ'pɨ tɨ'nɨ igɨ'a'nɨŋɨ' nɨseaea'moirɨ'na' segɨ' ɨ'wɨ' yarɨgɨ'a'pɨ yokwarɨmɨ' seainɨ na'nɨ erɨ enɨ'a na'nɨ a'po Gorɨxo xegɨ' kwi'yɨ'pɨ seaai'nɨŋɨ'yo da'nɨ nionɨya'yɨ' imo'nɨ'ɨ'rɨxɨnɨrɨ xegɨ' nɨjɨ'a' xa'mɨ xwɨ'a' rɨri' sɨnɨ mimo'nɨŋa'na' imo'nɨŋɨ'pɨ tɨ'nɨ xɨxenɨ ɨ'a' yɨyamɨxɨmɨ' seaiŋɨ'yɨ'ne'rɨnɨ. “O wa' aya' wi' seaiwianɨrɨ nɨwayɨro'nɨro ŋweapɨ'rɨ na'nɨ aya' wi' seaiirɨ e'wɨnɨgɨnɨ.” nimo'narɨnɨ.
60001003	Nene Gorɨxomɨ —O negɨ' A'mɨna' Jisasɨ Kiraisomɨ xano imo'nɨrɨ Ŋwɨ'a'o imo'nɨrɨ eŋorɨnɨ. Omɨ yayɨ' owianeyɨ. Ayɨ' rɨpɨ na'nɨrɨnɨ. Nene Jisasɨ Kiraiso xwa'rɨpa'yo da'nɨ wia'pɨ'nɨmeaŋɨ' eŋagɨ na'nɨ wenɨŋɨ' nerɨ ŋweaarɨŋwa'pɨ “Nepa xɨxenɨ neai'meanɨ'a'rɨnɨ.” yaiwianɨ'wa' na'nɨ Gorɨxo xegɨ' wa' xwapɨ' neaumɨxɨŋɨ'yo da'nɨ a'mɨ sɨŋɨ' neaxɨrɨŋene'nɨŋɨ' eweaŋwa'rɨnɨ.
60001004	“Nene nɨneai'meanɨ'a'rɨnɨ.” nɨyaiwirɨ wenɨŋɨ' nerɨ ŋweaarɨŋwa'pɨ, ayɨ' Gorɨxo “Naŋɨ' e e nɨseaiimɨ'a'rɨnɨ.” rɨŋɨ'pɨ apɨrɨnɨ. Apɨ wi' urɨ' epaxɨ' mimo'nɨ' erɨ sɨyikwɨ' mi'nɨ' naŋɨ'nɨ epaxɨ' erɨ anɨpa' bɨ mimo'nɨpaxɨ' erɨ eŋɨ'pɨrɨnɨ. Aŋɨ'namɨ Gorɨxo seyɨ'ne' na'nɨ seameŋweaiarɨŋɨ'pɨrɨnɨ.
60001005	Gorɨxo sɨ'a' yoparɨ'yi imo'na'na' yea'yɨ' nɨseayimɨxemearɨ'na' sɨpearɨ'mɨ' seainɨ'a'pɨ piaumɨmɨ' inɨ'wɨnɨgɨnɨrɨ seyɨ'ne' dɨŋɨ' wɨkwɨ'roarɨŋagɨ'a na'nɨ xegɨ' eŋɨ' sɨxɨ' ea'nɨŋɨ'pɨ tɨ'nɨ awi' seameŋweaŋɨ'yɨ'ne' eŋagɨ na'nɨ rarɨŋɨnɨ.
60001006	Xeanɨŋɨ' agwɨ ri'na' Gorɨxo xe owi'meanɨrɨ wimo'nɨŋɨ' bɨ onɨmia'pɨ na'nɨ xɨxegɨ'nɨ seai'meaarɨŋɨ'pɨ nɨmu'ropaxɨ' mimo'nɨŋagɨ na'nɨ dɨŋɨ' rɨ'a' seaxearɨŋɨ'rɨnɨ. E nerɨ aiwɨ sɨ'a' yoparɨ'yimɨ Gorɨxo seaiinɨ'a'pɨ na'nɨ seyɨ'ne' yayɨ' sea'yɨmɨ da'nɨ seainarɨŋɨ'rɨnɨ.
60001007	Jisasɨ Kiraiso seyɨ'ne' mimo'nɨ' dɨŋɨ' mɨwɨkwɨ'ro' nepa xwioxɨ'yo da'nɨ xɨ'omɨ dɨŋɨ' wɨkwɨ'roarɨŋagɨ'a nɨseanɨrɨ na'nɨ xewanɨŋo piaumɨmɨ' nɨseainɨrɨ'na' seyɨ'ne' yayɨ' seamerɨ sea'yɨ e seamɨ'eyoarɨ we' i'kwiaŋwɨ'yo seaŋwɨra'rɨrɨ emɨ'a'nɨrɨ na'nɨ agwɨ ri'na' xeanɨŋɨ' xɨxegɨ'nɨ seai'meaarɨnɨ. Ewayɨ' xwɨyɨ'a' sɨ'ŋa' gorɨ' na'nɨ rɨnɨŋɨ' rɨpɨ na'nɨ dɨŋɨ' mo'poyɨ. A'ma' sɨ'ŋa' gorɨ' —Gorɨ' ayɨ' urɨ' epaxɨ' imo'nɨŋɨ'pɨrɨnɨ. Sɨ'ŋa' apɨ tɨ'ŋɨ' bɨ nɨmearo aga sɨ'ŋa'pɨ rɨ'a' nɨnɨrɨ gorɨ' na'pɨ, siŋɨ' inɨŋɨ'pɨnɨ xegɨ'pɨ owenɨrɨ a'mɨ a'mɨ rɨ'a' ikeaa'rarɨgɨ'a'pa segɨ' dɨŋɨ' wɨkwɨ'roarɨgɨ'a'pɨ —Apɨ gorɨ' tɨ'nɨ xɨxenɨ imo'nɨŋɨ'pɨmanɨ. Sea'yɨ e imo'nɨŋɨ'pɨrɨnɨ. Apɨ enɨ axɨ'pɨ xwioxɨ'yo da'nɨ rɨ'a nɨkwɨ'roarɨŋoɨnɨrɨ gorɨ' rɨ'a'nɨŋɨ' ikeaa'rarɨgɨ'a'pa xeanɨŋɨ' enɨ axɨ'pɨ e seai'mearɨŋɨ'rɨnɨ.
60001008	Seyɨ'ne' Jisasomɨ sɨ'mɨmaŋɨ'yo sɨŋwɨ' mɨwɨnɨpa egɨ'a'yɨ'ne' nimo'nɨro aiwɨ dɨŋɨ' sɨxɨ' uyarɨgɨ'a'rɨnɨ. Agwɨ ri'na' enɨ sɨŋwɨ' mɨwɨnɨpaxɨ' nɨseaimo'nɨrɨ aiwɨ dɨŋɨ' nɨwɨkwɨ'roro na'nɨ aga yayɨ' xwɨyɨ'a' tɨ'nɨ rɨpaxɨ' mimo'nɨŋɨ'pɨ sea'yɨmɨ da'nɨ nɨseainɨrɨ na'nɨ i'kwɨ'eyoa'narɨŋoɨ.
60001009	E nerɨ'na' Jisasomɨ dɨŋɨ' wɨkwɨ'roarɨŋagɨ'a na'nɨ seaimo'nɨnɨ'a'pɨ —Gorɨxo yea'yɨ' seayimɨxemeanɨ'a'pɨ na'nɨ rarɨŋɨnɨ. Apɨ rɨxa seai'meaarɨŋagɨ na'nɨ yayɨ' seainarɨnɨ.
60001010	Gorɨxo apɨ e nerɨ'na' yea'yɨ' seayimɨxemeanɨ'a'pɨ na'nɨ eŋi'na' wɨ'a' ro'kiamoagɨ'a' “Gorɨxo wa' nɨseawianɨrɨ'na' e seaiinɨ'a'rɨnɨ.” rɨgɨ'a'wa dɨŋɨ' “Gorɨxo arɨge nerɨ enɨ'a na'nɨ rɨ'a rarɨnɨ?” nɨyaiwiro anɨŋɨ' minɨ' yarima'gɨ' niga bagɨ'a'rɨnɨ.
60001011	Kwi'yɨ' Kiraisoya'pɨ a'waŋɨ' i'nɨmɨ da'nɨ urɨnɨŋɨ' rɨpɨ, “Xa'mɨ xeanɨŋɨ' a'ma' Gorɨxo yea'yɨ' seayimɨxemeanɨ'a na'nɨ urowa're'napɨnɨ'omɨ nɨwi'mea'ma'na' eŋa'na' rɨ'we'na' a'mɨ sea'yɨ e xegɨ' bɨ imo'nɨŋɨ'pɨ wi'meanɨ'a'rɨnɨ.” Wɨ'a' ro'kiamoagɨ'a'wamɨ a'waŋɨ' kwi'yɨ'yo da'nɨ e urɨnɨŋɨ'pɨ na'nɨ awa dɨŋɨ' nɨmoro'na' “Yea'yɨ' neayimɨxemeanɨ'a na'nɨ urowa're'napɨnɨ'o gi'na' bɨnɨ'a'rɨ'anɨ? Omɨ wi'meanɨ'a'pɨ arɨge nimo'nɨrɨ wi'meanɨ'a'rɨ'anɨ?” nɨyaiwiro yarima'gɨ' niga bagɨ'a'rɨnɨ.
60001012	E nero ai' Gorɨxo awa re oyaiwi'poyɨnɨrɨ, “None wɨ'a' uro'kiamoarɨŋwa'pɨ negɨ' tɨ'ŋɨ' ri'na' imo'nɨnɨ'a'pɨmanɨ. A'ma' noneya' rɨ'wɨ'yo ŋweagɨ'a'yɨ' tɨ'ŋi'na' imo'nɨnɨ'a'pɨrɨnɨ.” oyaiwi'poyɨnɨrɨ sɨŋa'nɨ waropa'rɨ' wiŋɨnigɨnɨ. O nene na'nɨ neaiiŋɨ'pɨ, ayɨ' xwɨyɨ'a' yayɨ' seainɨpaxɨ' agwɨ ri'na' wa'ɨ' rarɨgɨ'a'wa kwi'yɨ' aŋɨ'namɨ da'nɨ wɨ're'napɨŋɨ'pimɨ da'nɨ wa'ɨ' searɨmegɨ'a'pɨrɨnɨ. Aŋɨ'najowa enɨ aga nɨjɨ'a' oimo'naneyɨnɨro nɨwimo'nɨro egɨ'a'pɨrɨnɨ.
60001013	Gorɨxo e neaiiŋɨ' eŋagɨ na'nɨ segɨ' dɨŋɨ' nɨseaɨkwearɨpea'rɨnɨgɨnɨrɨ pi'ra'nɨŋɨ' pɨ'rɨ' wiai'ki'mɨ' ninɨro sɨŋwɨ' tɨ'nɨ nero re nɨyaiwiro, “Jisasɨ Kiraiso xewanɨŋo piaumɨmɨ' ina'na' Gorɨxo wa' nɨneawianɨrɨ'na' neaiiŋɨ'pɨ yoparɨ'pɨ sɨpearɨ'mɨ' nɨneairɨ yea'yɨ' neayimɨxemea'wɨnɨgɨnɨ.” nɨyaiwiro dɨŋɨ' nɨwikwɨ'moro ŋwea'ɨ'rɨxɨnɨ.
60001014	Seyɨ'ne' niai'wɨ' arɨ'a' yɨ'mɨgɨ' yarɨgɨ'a'yɨ'nɨŋɨ' nimo'nɨro xwɨyɨ'a' yayɨ' seainɨpaxɨ'pɨ sɨnɨ majɨ'a' nimo'nɨrɨ'na' “Pi' pi' nionɨ ɨ'eapa' ninarɨŋɨ'pɨ sa oemɨnɨ.” nɨyaiwiro yagɨ'a'pɨ sɨnɨ xe oneai'meanɨnɨrɨ mɨseaimo'nɨpa e'ɨ'rɨxɨnɨ.
60001015	E mepa nero sɨyikwɨ' bɨ mi'nɨ' i'kwɨra'ɨ'na'nɨŋɨ' imo'nɨŋo —O seyɨ'ne' xɨ'o xegɨ'yɨ' imo'nɨ'ɨ'rɨxɨnɨrɨ we'yo ɨ'a' seaumɨrɨŋorɨnɨ. O imo'nɨŋɨ'pa seyɨ'ne' enɨ pi' pi' nero'na' i'kwɨra'ɨ'na'nɨŋɨ' nimo'nɨro axɨ'pɨ e'ɨ'rɨxɨnɨ.
60001016	Bɨkwɨ'yo rɨ'wamɨŋɨ' re nɨrɨnɨrɨ ea'nɨŋagɨ na'nɨ rarɨŋɨnɨ, “Nionɨ sɨyikwɨ' bɨ mi'nɨ' i'kwɨra'ɨ'na'nɨŋɨ' imo'nɨŋa'onɨ eŋagɨ na'nɨ seyɨ'ne' enɨ axɨ'pɨ i'kwɨra'ɨ'na'nɨŋɨ' imo'nɨ'ɨ'rɨxɨnɨ.” nɨrɨnɨrɨ ea'nɨŋagɨ na'nɨ “Seyɨ'ne' enɨ e e'ɨ'rɨxɨnɨ.” rarɨŋɨnɨ.
60001017	Seyɨ'ne' Gorɨxomɨ —O a'ma'yo mi' o'mo'mɨxɨmɨ' nerɨ'na' a'ma' xwe'rɨxa wi'mɨ sɨ'mɨ' sɨ'mɨ' e mɨŋwɨra'rɨ' ayɨ' ayo wigɨ' egɨ'a'pimɨ da'nɨ mi' o'mɨxaxɨ'dɨnɨ'orɨnɨ. Omɨ xwɨyɨ'a' rɨrɨmɨ' nɨwirɨ'na' “A'poxɨnɨ” nurɨro na'nɨ sɨnɨ xwɨ'a' rɨri'mɨ nurɨ'nɨro'na' omɨ wa'yɨ' nɨwiro pi'ra'nɨŋɨ' e'ɨ'rɨxɨnɨ.
60001018	Seyɨ'ne' nɨjɨ'a' re imo'nɨŋagɨ'a na'nɨ rarɨŋɨnɨ. Gorɨxo segɨ' arɨ'owa sɨwɨ' surɨ'ma' seaie'kwɨ'kwɨyigɨ'a'pɨ pɨ'nɨ wia'rɨ'ɨ'rɨxɨnɨrɨ sɨ'ŋa' sirɨpa' tɨ'nɨranɨ, gorɨ' tɨ'nɨranɨ, —Apɨ anɨpa' imo'nɨpaxɨ'rɨnɨ. Apɨ tɨ'nɨ gwɨ'nɨŋɨ' searoayi'roŋɨ'manɨ.
60001019	Negɨ' Judayɨ' wigɨ' ɨ'wɨ' yarɨgɨ'a'pɨ Gorɨxo ragɨ' pwarɨŋagɨ nɨwɨnɨrɨ yokwarɨmɨ' oneaiinɨrɨ sipɨsipɨ' mia' sɨyikwɨ' mi'nɨŋo nɨpɨkiro'na' yarɨgɨ'a'pa o xegɨ' xewaxo Kiraiso, ragɨ' xegɨ' aya' tɨ'ŋo nɨperɨ'na' puŋɨ'pimɨ da'nɨ gwɨ'nɨŋɨ' searoayi'roŋɨ'rɨnɨ.
60001020	Xwɨ'a'ri' tɨ'nɨ aŋɨ'na tɨ'nɨ sɨnɨ mimɨxɨpa eŋa'na' xa'mɨ xegɨ' xano e e'wɨnɨgɨnɨrɨ wimo'nɨŋɨ'pɨ tɨ'nɨ xɨxenɨ nerɨ'na' urɨ'peaŋo seyɨ'ne' arɨra' seaimɨnɨrɨ na'nɨ sɨ'a' yoparɨ'yɨ' tɨ'ŋɨ' ri'na' rɨxa sɨŋa'nɨ piaumɨmɨ' ninɨrɨ seapeiŋɨ'rɨnɨ.
60001021	Seyɨ'ne' o seaiiŋɨ'pimɨ da'nɨ Gorɨxomɨ dɨŋɨ' wɨkwɨ'roarɨgɨ'a'rɨnɨ. O xewanɨŋo Kiraiso xwa'rɨpa'yo da'nɨ owia'pɨ'nɨmeanɨrɨ a'mɨ dɨŋɨ' sɨxɨ' numi'morɨ aga sea'yɨ e'mɨ umɨ'eyoaŋɨ' eŋagɨ na'nɨ seyɨ'ne' omɨ dɨŋɨ' nɨwɨkwɨ'roro “O nearɨŋɨ'pɨ nepa neaiinɨ'a'rɨnɨ.” nɨyaiwiro dɨŋɨ' nɨwikwɨ'moro ŋweaŋoɨ.
60001022	Xwioxɨ'yo da'nɨ nɨrɨxɨ'mea'yo dɨŋɨ' sɨxɨ' ouyaneyɨnɨro segɨ' ɨ'wɨ' yarɨgɨ'a'pɨ xwɨyɨ'a' nepaxɨŋɨ' imo'nɨŋɨ'pimɨ arɨ'a' nɨwiro pi'ra'nɨŋɨ' nɨxɨ'dɨrɨŋɨ'pimɨ da'nɨ rɨxa igɨ'a'nɨŋɨ' ea'mo'nɨgɨ'a' eŋagɨ na'nɨ anɨŋɨ' minɨ' xwioxɨ'yo da'nɨ dɨŋɨ' sɨxɨ' yinɨ'ɨ'rɨxɨnɨ.
60001023	Ayɨ' rɨpɨ na'nɨ “Dɨŋɨ' sɨxɨ' yinɨ'ɨ'rɨxɨnɨ.” seararɨŋɨnɨ. Seyɨ'ne' a'mɨ sɨŋɨ' bɨ'nɨŋɨ' ewea'ɨ'a'pɨ, ayɨ' anɨpa' imo'nɨpaxɨ' eŋɨ'pɨ marɨ'a'ɨ, anɨŋɨ' ŋweapaxɨ' imo'nɨŋɨ'pɨ tɨ'nɨ ewea'ɨ'a'rɨnɨ. Ayɨ' xwɨyɨ'a' Gorɨxoya' anɨŋɨ' nɨyɨmɨŋɨ' eŋɨ'pɨ a'ma'yo a'mɨ sɨŋɨ' bɨ eweaarɨŋɨ'pɨ na'nɨ rarɨŋɨnɨ.
60001024	Bɨkwɨ'yo da'nɨ re nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ rarɨŋɨnɨ, “A'ma' ayɨ' ayɨ' nɨ'nɨ ara'nɨŋɨ' imo'nɨgɨ'a'yɨ'rɨnɨ. Amɨpi' a'ma' yarɨŋagɨ'a nɨwɨnɨro yayɨ' umearɨgɨ'a'pɨ, ayɨ' ara' siyɨ'nɨŋɨ' imo'nɨnɨ. Ara' yea'yɨ' nɨyɨpea'rɨma'na' urɨ' yarɨŋɨ'pa a'ma' enɨ axɨ'pɨ yarɨgɨ'a'rɨnɨ. Ara' siyɨ' urɨ' nerɨ'na' pie'roarɨŋɨ'pa amɨpi' a'ma'yo yayɨ' umearɨgɨ'a'pɨ axɨ'pɨ'nɨŋɨ' imo'narɨŋɨ'rɨnɨ. E nerɨ ai' A'mɨna'oya' xwɨyɨ'a'pɨ aga anɨŋɨ' i'ni'na' imo'nɨŋɨ'pɨrɨnɨ.” Xwɨyɨ'a' e rɨnɨŋagɨ na'nɨ seararɨŋɨnɨ. Xwɨyɨ'a' apɨ yayɨ' seainɨpaxɨ' imo'nɨŋɨ' wa'ɨ' seararɨŋwa'pɨrɨnɨ.
60001025	Bɨkwɨ'yo da'nɨ re nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨ imo'nɨŋagɨ na'nɨ rarɨŋɨnɨ, “A'ma' ayɨ' ayɨ' nɨ'nɨ ara'nɨŋɨ' imo'nɨgɨ'a'yɨ'rɨnɨ. Amɨpi' a'ma' yarɨŋagɨ'a nɨwɨnɨro yayɨ' umearɨgɨ'a'pɨ, ayɨ' ara' siyɨ'nɨŋɨ' imo'nɨnɨ. Ara' yea'yɨ' nɨyɨpea'rɨma'na' urɨ' yarɨŋɨ'pa a'ma' enɨ axɨ'pɨ yarɨgɨ'a'rɨnɨ. Ara' siyɨ' urɨ' nerɨ'na' pie'roarɨŋɨ'pa amɨpi' a'ma'yo yayɨ' umearɨgɨ'a'pɨ axɨ'pɨ'nɨŋɨ' imo'narɨŋɨ'rɨnɨ. E nerɨ ai' A'mɨna'oya' xwɨyɨ'a'pɨ aga anɨŋɨ' i'ni'na' imo'nɨŋɨ'pɨrɨnɨ.” Xwɨyɨ'a' e rɨnɨŋagɨ na'nɨ seararɨŋɨnɨ. Xwɨyɨ'a' apɨ yayɨ' seainɨpaxɨ' imo'nɨŋɨ' wa'ɨ' seararɨŋwa'pɨrɨnɨ.
60002001	Ayɨna'nɨ segɨ' rɨ'a' kɨroarɨgɨ'a' nɨpɨnɨ tɨ'nɨ yapɨ' wi'wapɨyarɨgɨ'a' nɨpɨnɨ tɨ'nɨ naŋɨ' rɨro sɨpi' rɨro yarɨgɨ'a'pɨ tɨ'nɨ sɨpi' dɨŋɨ' yaiwiarɨgɨ'a'pɨ tɨ'nɨ xwɨyɨ'a'pai uŋwɨra'rarɨgɨ'a' nɨpɨnɨ tɨ'nɨ apɨ nɨpɨnɨ rɨxa xwɨ'a' weya'rɨ'ɨ'rɨxɨnɨ.
60002002	E nero niai'wɨ' sɨŋɨ' xɨrɨ'a'yɨ' amɨŋɨ' na'nɨ aya' wi' wimo'narɨŋɨ'pa seyɨ'ne' enɨ axɨ'pɨ xwɨyɨ'a' Gorɨxoya'pɨ —Apɨ ikweakwɨ'mɨ' minɨŋɨ'pɨrɨnɨ. Apɨ arɨ'a' nɨwirɨ xɨxenɨ oxɨ'dɨmɨnɨrɨ aya' wi' seaimo'nɨ'wɨnɨgɨnɨ. Gorɨxo yea'yɨ' seayimɨxemeanɨ'e na'nɨ segɨ' dɨŋɨ' niai'wɨ' amɨŋɨ' nɨnɨrɨ'na' xwe' iwiaroarɨgɨ'a'pa axɨ'pɨ yo'ɨ' nimo'nɨro amɨpi' Gorɨxo wimo'narɨŋɨ'pɨ na'nɨ dɨŋɨ' aumau'mɨ' inɨ'ɨ'rɨxɨnɨrɨ xwɨyɨ'a' oya'pɨ na'nɨ aya' wi' seaimo'nɨ'wɨnɨgɨnɨ.
60002003	Seyɨ'ne' aiwa' gɨ'gɨ' nero'na' awɨ'i' yarɨŋɨ'pɨ na'nɨ nɨjɨ'a' imo'narɨgɨ'a'pa A'mɨna'o dɨŋɨ' sɨpi' nɨwirɨ'na' naŋɨ' seaiiŋɨ'pɨ na'nɨ rɨxa nɨjɨ'a' imo'nɨgɨ'a'yɨ'ne' eŋagɨ'a na'nɨ apɨ e e'ɨ'rɨxɨnɨ.
60002004	Seyɨ'ne' Jisaso —O dɨŋɨ' nɨyɨmɨŋɨ' tɨ'ŋɨ' sɨ'ŋa'nɨŋɨ' imo'nɨŋɨ' worɨnɨ. A'ma'yɨ' “Sɨ'ŋa' ro sɨpi'orɨnɨ.” nɨrɨro emɨ mo'agɨ'a aiwɨ Gorɨxoya' sɨŋwɨ'yo da'nɨ aya' tɨ'ŋo eŋagɨ nɨwɨnɨrɨ aŋɨ' xɨ'o mɨrarɨŋɨ'pɨ na'nɨ ɨ'a' yamɨxa'rɨŋorɨnɨ.
60002005	Seyɨ'ne' enɨ sɨ'ŋa' dɨŋɨ' nɨyɨmɨŋɨ' tɨ'ŋɨ'nɨŋɨ' imo'nɨgɨ'a'yɨ'ne'rɨnɨ. Seyɨ'ne' o tɨ'a'mɨnɨ barɨ'na' Gorɨxo nɨseamearɨ aŋɨ' rɨdɨyowa' na'nɨ xegɨ' kwi'yɨ' ŋweapaxɨ' wiwa'nɨŋɨ' seamɨrarɨnɨ. Seyɨ'ne' aŋɨ' iwa'mɨ da'nɨ oya' apaxɨ'pa'nɨŋɨ' imo'nɨgɨ'a' “Gorɨxo wimo'narɨŋɨ'pɨ na'nɨnɨ e nɨyanɨ'wa'rɨnɨ.” yaiwiarɨgɨ'a'yɨ'nɨŋɨ' nimo'nɨro ayɨ' Gorɨxo none na'nɨ yayɨ' oneainɨrɨ rɨdɨyowa' wiarɨgɨ'a'pa seyɨ'ne' enɨ Jisasɨ Kiraiso seaiiŋɨ'yo da'nɨ axɨ'pɨ'nɨŋɨ' xegɨ' kwi'yɨ' xɨ'o wimo'narɨŋɨ'pɨ na'nɨ seai'wapɨyarɨŋɨ'pɨ wii'ɨ'rɨxɨnɨrɨ seyɨ'ne' aŋɨ' wiwa'nɨŋɨ' seamɨrarɨnɨ.
60002006	Xwɨyɨ'a' nionɨ seararɨŋa'pɨ, ayɨ' Bɨkwɨ'yo da'nɨ re nɨrɨnɨrɨ ea'nɨŋɨ'pɨ tɨ'nɨ xɨxenɨ imo'nɨŋagɨ na'nɨ rarɨŋɨnɨ, “Arɨ'a' e'poyɨ. Gorɨxonɨ a'ma' sɨ'ŋa' aŋɨ' nɨmɨrɨro'na' sɨ'ŋa' awiaxɨ' wo xa'mɨ nɨmearo iwamɨ'o' tɨwayɨroarɨgɨ'a'pa nionɨ enɨ a'ma' wo gɨ' Saionɨ ŋweagɨ'a'yo umeŋweanɨ'a na'nɨ nurɨ'pearɨ'na' sɨ'ŋa' aya' tɨ'ŋɨ' imo'nɨŋɨ' wo nɨmearɨ iwamɨ'o'nɨŋɨ' tɨwayɨroarɨŋɨnɨ. Omɨ dɨŋɨ' wɨkwɨ'rogɨ'a'yɨ' aya' nɨwinɨrɨ ‘Pi' na'nɨ wɨkwɨ'roŋa'rɨ'anɨ?’ wi' yaiwipɨ'rɨ'a'manɨ.” nɨrɨnɨrɨ ea'nɨŋɨ'pɨ nionɨ seararɨŋa'pɨ tɨ'nɨ xɨxenɨrɨnɨ.
60002007	Ayɨna'nɨ dɨŋɨ' wɨkwɨ'roarɨgɨ'a'yɨ'ne' na'nɨ sɨ'ŋa' o aya' tɨ'ŋo imo'nɨnɨ. E nerɨ aiwɨ dɨŋɨ' mɨwɨkwɨ'ropa yarɨgɨ'a'yɨ' Bɨkwɨ'yo re nɨrɨnɨrɨ ea'nɨŋɨ'pɨ tɨ'nɨ xɨxenɨ egɨ'awixɨnɨ, “Sɨ'ŋa' aŋɨ' mɨrarɨgɨ'a'wa ‘Sɨpi'orɨnɨ.’ nɨrɨro emɨ mogɨ'o Gorɨxo nɨmearɨ iwamɨ'o' tɨwayɨroŋo imo'nɨŋɨ'rɨnɨ.” nɨrɨnɨrɨ ea'nɨŋɨ'pɨ tɨ'nɨ xɨxenɨ egɨ'awixɨnɨ.
60002008	A'ma' dɨŋɨ' mɨwɨkwɨ'roarɨgɨ'a'yɨ' na'nɨ rɨpɨ enɨ nɨrɨnɨrɨ ea'nɨnɨ, “Sɨ'ŋa' o, ayɨ' a'ma' no'rea'mioarɨ na' ea'nɨrɨ nikɨrɨpeaa'nɨrɨ na' ea'nɨrɨ yarɨgɨ'o'nɨŋɨ' imo'nɨnɨ.” nɨrɨnɨrɨ ea'nɨnɨ. Ayɨ' rɨpɨ na'nɨrɨnɨ. Gorɨxoya' xwɨyɨ'a'pɨ nɨwiai'kiro na'nɨ no'rea'mioarɨ na'nɨŋɨ' ea'narɨgɨ'a'rɨnɨ. Eŋi'na' Gorɨxo e e'ɨ'rɨxɨnɨrɨ urɨ'peaagɨ'rɨnɨ.
60002009	E nerɨ ai' eŋi'na' Gorɨxo a'ma' xegɨ' imo'nɨgɨ'a'yɨ' na'nɨ rɨŋɨ'pa seyɨ'ne' na'nɨ enɨ xɨxenɨ axɨ'pɨ re nɨrɨnɨrɨ ea'nɨnɨ, “A'ma' gwɨ' wɨri' xɨ'o xegɨ' imo'nɨ'wɨnɨgɨnɨrɨ ɨ'a' yamɨxa'rɨŋɨ'ri'nɨŋɨ' imo'nɨro mɨxɨ' ina'yɨ' xɨ'oya' apaxɨ'pa'nɨŋɨ' imo'nɨgɨ'a'yɨ'nɨŋɨ' imo'nɨro a'ma' gwɨ' mo'nɨgɨ'a' ‘Xɨ'o wimo'narɨŋɨ'pɨnɨ e'wanɨgɨnɨ.’ yaiwiarɨgɨ'a'yɨ'nɨŋɨ' imo'nɨro a'ma' xɨ'oya' imo'nɨgɨ'a'yɨ'nɨŋɨ' imo'nɨro egɨ'a'yɨ'rɨnɨ.” nɨrɨnɨrɨ ea'nɨŋɨ'pɨ seyɨ'ne' na'nɨ xɨxenɨ rɨnɨnɨ. Gorɨxo —O seyɨ'ne' sɨ'a' yinɨŋɨ'mɨnɨ pɨ'nɨ nɨwia'rɨmɨ nɨbɨro xegɨ' wɨ'a' o'kia'rɨŋɨ'mɨnɨ ŋweapɨ'rɨ'a na'nɨ ɨ'a' seaumɨrɨŋorɨnɨ. O seyɨ'ne' awiaxɨ' sea'yɨ e'mɨ imo'nɨŋɨ' xɨ'o seaiiŋɨ'pɨ a'ma'yo a'waŋɨ' urɨ'ɨ'rɨxɨnɨrɨ apɨ apɨ imo'nɨ'ɨ'rɨxɨnɨrɨ searɨ'peaŋɨ'rɨnɨ.
60002010	Eŋi'na' seyɨ'ne' Bɨkwɨ'yo “A'ma' sɨpɨ'a' imo'nɨgɨ'a'yɨ'rɨnɨ.” nɨrɨnɨrɨ ea'nɨŋɨ'pɨ tɨ'nɨ xɨxenɨ nimo'nɨro aiwɨ agwɨ ri'na' rɨxa a'ma' Gorɨxoya'yɨ'ne' imo'nɨŋoɨ. Bɨkwɨ'yo rɨnɨŋɨ'pa xa'mɨ Gorɨxo aya' mɨseawianɨŋɨ'yɨ'ne' aiwɨ agwɨ ri'na' rɨxa aya' seawianarɨŋɨ'yɨ'ne'rɨnɨ.
60002011	Gɨ' dɨŋɨ' sɨxɨ' seayiŋa'yɨ'ne', eŋɨ' rɨre'mɨxɨ' nɨseairɨ re seararɨŋɨnɨ, “Seyɨ'ne' aŋɨ' mɨ da'ŋɨ'yɨ'ne'nɨŋɨ' nimo'nɨro xwɨ'a' rɨri'mɨ urɨ'nɨgɨ'a'yɨ'ne' ɨ'eapa' seainarɨŋɨ'pɨ xe oneainɨrɨ sɨŋwɨ' mɨwɨnɨpanɨ. Ɨ'eapa' seainarɨŋɨ'pɨ dɨŋɨ'yo sɨpi' seaikɨxe'mɨnɨrɨ yarɨŋɨ' eŋagɨ na'nɨ rarɨŋɨnɨ.
60002012	Seyɨ'ne' a'ma' Gorɨxo na'nɨ majɨ'a' nero na'nɨ e'ma' imo'nɨgɨ'a'yɨ' tɨ'ŋɨ' e nɨŋwearo'na' pi'ra'nɨŋɨ' we' ro'nɨŋɨ'pɨnɨ e'ɨ'rɨxɨnɨ. E'ma'yɨ' ikayɨ'wɨ' nɨsearɨro'na' ‘A'ma' rɨkɨkɨrɨ'o' yarɨgɨ'a'yɨ'ne'rɨnɨ.’ searɨ'a' ai' seyɨ'ne' we' ro'nɨŋɨ' imo'nɨŋɨ'pɨnɨ yarɨŋagɨ'a sɨŋwɨ' nɨseanɨro na'nɨ sɨ'a' Kiraiso a'ma'yo mi' o'mo'mɨxɨmɨ' winɨ na'nɨ bɨnɨ'a'yimɨ omɨ sea'yɨ e umɨ'eyoaro ‘Joxɨ rɨxɨ'darɨgɨ'a'yɨ' xeŋwɨ' rɨŋwa'rɨnɨ.’ rɨro epɨ'rɨ'a na'nɨ pi'ra'nɨŋɨ' e e'ɨ'rɨxɨnɨ.” seararɨŋɨnɨ.
60002013	Seyɨ'ne' A'mɨna'o wimo'narɨŋɨ'pimɨ oxɨ'daneyɨnɨro a'ma' seameŋweapɨ'rɨ'a na'nɨ imo'nɨgɨ'a' ayɨ' ayo i'nɨmɨ sɨmaŋwɨ'yo'nɨŋɨ' yea'yɨ' wurɨ'nɨ'ɨ'rɨxɨnɨ. E nero mɨxɨ' ina'yɨ' sea'yɨ e imo'nɨŋo gapɨmanɨ' nɨyonɨ sea'yɨ e wimo'nɨŋɨ' eŋagɨ na'nɨ omɨ sɨmaŋwɨ'yo'nɨŋɨ' yea'yɨ' wurɨ'nɨro gapɨmanɨ'yɨ' enɨ a'ma' ɨ'wɨ' yarɨgɨ'a'yo pɨrɨ' umamoro naŋɨ' yarɨgɨ'a'yo sea'yɨ e umero oe'poyɨnɨrɨ urɨ'peaŋɨ'yɨ' eŋagɨ na'nɨ ayo enɨ sɨmaŋwɨ'yo'nɨŋɨ' wurɨ'nɨro e'ɨ'rɨxɨnɨ.
60002014	Seyɨ'ne' A'mɨna'o wimo'narɨŋɨ'pimɨ oxɨ'daneyɨnɨro a'ma' seameŋweapɨ'rɨ'a na'nɨ imo'nɨgɨ'a' ayɨ' ayo i'nɨmɨ sɨmaŋwɨ'yo'nɨŋɨ' yea'yɨ' wurɨ'nɨ'ɨ'rɨxɨnɨ. E nero mɨxɨ' ina'yɨ' sea'yɨ e imo'nɨŋo gapɨmanɨ' nɨyonɨ sea'yɨ e wimo'nɨŋɨ' eŋagɨ na'nɨ omɨ sɨmaŋwɨ'yo'nɨŋɨ' yea'yɨ' wurɨ'nɨro gapɨmanɨ'yɨ' enɨ a'ma' ɨ'wɨ' yarɨgɨ'a'yo pɨrɨ' umamoro naŋɨ' yarɨgɨ'a'yo sea'yɨ e umero oe'poyɨnɨrɨ urɨ'peaŋɨ'yɨ' eŋagɨ na'nɨ ayo enɨ sɨmaŋwɨ'yo'nɨŋɨ' wurɨ'nɨro e'ɨ'rɨxɨnɨ.
60002015	Gorɨxo seyɨ'ne' na'nɨ re nɨyaiwirɨ wimo'narɨŋagɨ na'nɨ rarɨŋɨnɨ, “A'ma' nionɨ dɨŋɨ' nɨkwɨ'roarɨgɨ'a'yɨ' naŋɨ' nero i'nɨmɨ e nɨwurɨ'nɨrɨŋɨ'pimɨ da'nɨ a'ma' majɨ'a' nika'rɨnɨro wigɨ' majɨ'a' imo'nɨgɨ'a'pimɨ da'nɨ yapɨ' nɨrɨro ‘Gorɨxomɨ dɨŋɨ' wɨkwɨ'roarɨgɨ'a'yɨ' sɨwɨ' sɨpi' yarɨgɨ'a'rɨnɨ.’ rarɨgɨ'a'pimɨ saŋia'rɨ'ɨ'rɨxɨnɨ.” nɨyaiwirɨ wimo'narɨŋagɨ na'nɨ rarɨŋɨnɨ.
60002016	Gapɨmanɨ'yo i'nɨmɨ nɨwurɨ'nɨro'na' Jisaso seaiiŋɨ'pimɨ da'nɨ ɨ'wɨ' na'nɨ a'xeŋwarɨ'nɨŋɨ' mɨseainɨŋɨ'yɨ'ne' eŋagɨ na'nɨ a'ma' “Nene a'xeŋwarɨ' minɨpa eŋagwɨ na'nɨ ɨ'wɨ' ananɨ yanɨ'wɨnɨ.” nɨrɨro yarɨgɨ'a'pa mepa e'ɨ'rɨxɨnɨ. A'ma' “Gorɨxo wimo'narɨŋɨ'pɨnɨ oyaneyɨ.” nɨwimo'nɨro i'nɨmɨ nɨwurɨ'nɨro na'nɨ ɨ'wɨ' epaxɨ' imo'nɨŋɨ'pɨ me' yarɨgɨ'a'pa seyɨ'ne' enɨ axɨ'pɨ e e'ɨ'rɨxɨnɨ.
60002017	A'ma' nɨyonɨ we'yo uŋwɨra'rɨro se'rɨxɨ'mea'yo dɨŋɨ' sɨxɨ' uyiro Gorɨxomɨ wa'yɨ' wiro mɨxɨ' ina'yɨ' sea'yɨ e imo'nɨŋomɨ we'yo uŋwɨra'rɨro e'ɨ'rɨxɨnɨ.
60002018	Xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ'ne', segɨ' bosɨ' seamearɨgɨ'a'wa na'nɨ wa'yɨ' nɨwiro i'nɨmɨ nɨwurɨ'nɨro'na' naŋɨ' nɨseamero awayinɨ seaiarɨgɨ'a'yonɨ marɨ'a'ɨ, uyɨ'niɨ' nɨseaika'rɨro seamearɨgɨ'a'yo enɨ i'nɨmɨ wurɨ'nɨrɨ'ɨnɨ.
60002019	Ayɨ' rɨpɨ na'nɨ rarɨŋɨnɨ. “Gorɨxo wimo'narɨŋɨ'pɨ apɨrɨ'anɨ?” nɨyaiwiro sa apɨnɨ oyaneyɨnɨro na'nɨ “Pi' pi' xeanɨŋɨ' neaika'ra'na' dɨŋɨ' rɨ'a' neaxearɨŋɨ'pɨ ayɨ' ananɨrɨnɨ.” nɨyaiwiro xwa'ma'mɨ' nɨwirɨ'na'yɨ', Gorɨxo yayɨ' winarɨŋɨ' eŋagɨ na'nɨ ananɨ bosowamɨ wurɨ'nɨ'ɨ'rɨxɨnɨ.
60002020	Ɨ'wɨ' yarɨŋagɨ'a nɨseanɨro uyɨ'niɨ' seaika'ra'na'yɨ', seyɨ'ne' xwa'ma'mɨ' wi'agɨ'a aiwɨ “Gorɨxo nene xwa'ma'mɨ' wiarɨŋagwɨ na'nɨ ananɨ yayɨ' sea'yɨ e neamenɨ'a'rɨnɨ.” rɨseaimo'narɨnɨ? Oweoɨ! E nerɨ ai' seyɨ'ne' naŋɨ'nɨ yarɨŋagɨ'a aiwɨ uyɨ'niɨ' seaika'ra'na' xɨxe mɨwi' xwa'ma'mɨ' nɨwirɨ'na'yɨ', Gorɨxo yayɨ' winɨpaxɨ'pɨ yarɨŋoɨ.
60002021	Gorɨxo seyɨ'ne' e e'ɨ'rɨxɨnɨrɨ we'yo ɨ'a' seaumɨrɨŋɨ'rɨnɨ. Rɨ'nɨŋɨ' seyɨ'ne' meapaxɨ' imo'nɨŋɨ'pɨ Kiraiso nɨmea'rɨnɨrɨ'na' rɨ'nɨŋɨ' seyɨ'ne' enɨ surɨ'ma' nɨmea'rɨnɨro'na' epɨ'rɨ'a'pɨ na'nɨ sɨŋwepɨgɨ' seaiiŋɨ' eŋagɨ na'nɨ rarɨŋɨnɨ.
60002022	O Bɨkwɨ'yo “Ɨ'wɨ' bɨ mepa erɨ xegɨ' maŋɨ'pa' tɨ'nɨ yapɨ' bɨ mɨrɨpa erɨ eŋɨ'rɨnɨ.” nɨrɨnɨrɨ ea'nɨŋɨ'pɨ tɨ'nɨ xɨxenɨ eŋɨnigɨnɨ.
60002023	Omɨ ikayɨ'wɨ' umeararɨ'na' xɨ'o enɨ wi' xɨxe ikayɨ'wɨ' murɨpa erɨ omɨ rɨ'nɨŋɨ' wiarɨ'na' “Soyɨ'ne' mɨyɨ'o' ra'ra'rɨnɨŋɨ'yo rɨxa urɨ'kwi'nɨpɨ'ra'oɨ.” murɨpa erɨ Gorɨxomɨ —O a'ma' nɨyonɨ wigɨ' egɨ'a'pɨ tɨ'nɨ xɨxenɨ pɨrɨ' umamoarɨŋorɨnɨ. Omɨ dɨŋɨ' nɨwɨkwɨ'rorɨ “Ayɨ' nionɨ ni'ɨ'a'pɨ na'nɨ pɨrɨ' umamonɨ'a'rɨnɨ.” yaiwirɨ eŋɨnigɨnɨ.
60002024	Nene ɨ'wɨ' eŋwa'pɨ na'nɨ Gorɨxo pɨrɨ' nɨneamamorɨ'na'yɨ' xɨxenɨ imo'nɨmɨnɨrɨ eŋɨ' aiwɨ o nene pɨrɨ' neamamo'mɨnɨrɨ e'ɨ'pɨ Kiraisomɨ pɨrɨ' umamo'a'na' o rɨ'nɨŋɨ' nɨmearɨ yoxa'ɨ'pa'mɨ da'nɨ peŋɨnigɨnɨ. A'ma' pɨyɨ' sɨnɨ ɨ'wɨ' bɨ mepa yarɨgɨ'a'pa seyɨ'ne' enɨ axɨ'pɨ ero a'ma' sɨŋɨ' ŋweagɨ'a'yɨ' amɨpi' xwapɨ' yarɨgɨ'a'pa seyɨ'ne' enɨ axɨ'pɨ we' ro'nɨŋɨ' imo'nɨŋɨ'pɨ ero e'ɨ'rɨxɨnɨrɨ peŋɨnigɨnɨ. Omɨ iwaŋɨ' nɨme'pero pɨkigɨ'a'yo da'nɨ segɨ' wa'ra' rɨxa naŋɨ' inɨŋagɨ na'nɨ “Apɨ e e'ɨ'rɨxɨnɨ.” seararɨŋɨnɨ.
60002025	Eŋi'na' sɨnɨ Jisasomɨ dɨŋɨ' mɨwɨkwɨ'ropa nero'na' sipɨsipɨ' xia'womɨ pɨ'nɨ nɨwia'rɨmɨ ŋɨŋiɨ'a' nea'nowirɨ'na' yarɨŋɨ'pa yagɨ'a'yɨ'ne' aiwɨ agwɨ ri'na' segɨ' sea'wo —O dɨŋɨ'pɨ awi'nɨŋɨ' seameŋweaarɨŋorɨnɨ. O tɨ'ŋɨ'mɨnɨ nɨbɨro na'nɨ rɨxa pi'ra'nɨŋɨ' ŋweaŋoɨ.
60003001	Apɨxɨ' oxɨ' mea'nɨgɨ'i'wayɨ'ne' enɨ axɨ'pɨ segɨ' oxowamɨ yea'yɨ' wurɨ'nɨ'ɨ'rɨxɨnɨ. Segɨ' oxɨ' wa xwɨyɨ'a' Gorɨxoya'pɨ pɨ'rɨ' wiai'ki'mɨ' yarɨgɨ'a'wa eŋa'na'yɨ', awa enɨ sewayɨ'ne' yea'yɨ' nɨwurɨ'nɨro we' ro'nɨŋɨ' yarɨŋagɨ'a sɨŋwɨ' nɨseanɨrɨŋɨ'yo da'nɨ dɨŋɨ' nɨkɨnɨmo'nɨro “Xwɨyɨ'a' apɨ neparɨnɨ.” yaiwipɨ'rɨ'a na'nɨ “Yea'yɨ' wurɨ'nɨ'ɨ'rɨxɨnɨ.” seararɨŋɨnɨ. Sewayɨ'ne' xwɨyɨ'a' Gorɨxomɨ dɨŋɨ' owɨkwɨ'ro'poyɨnɨrɨ imo'nɨŋɨ' bɨ murarɨŋagɨ'a aiwɨ
60003002	awa sewayɨ'ne' sɨyikwɨ' bɨ mi'nɨgɨ'i'wayɨ'ne' ero Gorɨxomɨ wa'yɨ' wiro yarɨŋagɨ'a sɨŋwɨ' nɨseanɨro'na' awa enɨ axɨ'pɨ dɨŋɨ' wɨkwɨ'ropaxɨ' eŋagɨ na'nɨ rarɨŋɨnɨ.
60003003	Sewayɨ'ne' “Arɨge nerɨ negɨ' dɨ'a' awiaxɨ' imo'nɨrɨ'enɨŋoɨ?” yaiwiro “Arɨge nerɨ'na' awiaxɨ' imo'nanɨ na'nɨ nɨgwɨ' yeyɨ' nerɨ ipɨnanɨre'wɨnɨ?” yaiwiro “Arɨge nerɨ awiaxɨ' imo'nanɨ na'nɨ aikɨ' aipɨyɨ' yi'nanɨre'wɨnɨ?” yaiwiro mepa e'ɨ'rɨxɨnɨ. Okiyɨ'a' ninɨro'na' segɨ' wara'yo sea'yɨrɨwa'mɨ da'nɨnɨ okiyɨ'a' minɨpanɨ.
60003004	Xwioxɨ'yo i'nɨmɨ na'nɨ enɨ dɨŋɨ' nɨmoro okiyɨ'a' inɨ'ɨ'rɨxɨnɨ. Xwioxɨ'yo i'nɨmɨ okiyɨ'a'nɨŋɨ' inarɨŋɨ'pɨ, ayɨ' sewayɨ'ne' xwioxɨ'yo rɨ'a' a'pia'wɨ' mɨseawe' sa pɨyɨ'a' nɨseawea'rɨŋɨ'pimɨ da'nɨ okiyɨ'a'nɨŋɨ' inarɨgɨ'a'pɨrɨnɨ. Apɨ wi' anɨpa' mimo'nɨpaxɨ' eŋagɨ na'nɨ Gorɨxoya' sɨŋwɨ'yo da'nɨ aya' tɨ'ŋɨ' imo'nɨŋɨ'pɨrɨnɨ.
60003005	Apɨxɨ' eŋi'naŋɨ' “Gorɨxo wimo'narɨŋɨ'pɨnɨ oemɨnɨ.” yaiwiagɨ'i'wa —I'wa “Gorɨxo nearɨŋɨ'pɨ xɨxenɨ neaiinɨ'a'rɨnɨ.” nɨyaiwiro dɨŋɨ' wikwɨ'moagɨ'i'warɨnɨ. I'wa enɨ axɨ'pɨ wigɨ' xiagwowamɨ yea'yɨ' nɨwurɨ'nɨrɨŋɨ'pimɨ da'nɨ xwioxɨ'yo i'nɨrɨwa'mɨnɨ okiyɨ'a'nɨŋɨ' inagɨ'a'rɨnɨ.
60003006	Serai' yagɨ'pɨ na'nɨ bɨ osearɨmɨnɨ. I' xegɨ' xiagwo Ebɨrɨ'amomɨ yea'yɨ' nɨwurɨ'nɨrɨ'na' arɨ'a' nɨwirɨ “A'mɨna'oxɨnɨ” uragɨ'rɨnɨ. Sewayɨ'ne' amɨpi' wi' na'nɨ wa'yɨ' bɨ mepa nero pi'ra'nɨŋɨ' nero'na'yɨ', sɨwa' re'nɨŋɨ' inarɨŋoɨ, “Serai' yagɨ'pa newanɨŋene axɨ'pɨ imo'nɨŋwɨnɨ.” Sɨwa' e'nɨŋɨ' inarɨŋoɨ.
60003007	Apɨxɨ' meagɨ'oyɨ'ne' enɨ segɨ' apɨxɨ' tɨ'nɨ nawi'nɨ nɨŋwearo'na' “Apɨxi'wa imo'nɨgɨ'a'pɨ, ayɨ' apɨrɨ'anɨ?” nɨyaiwiro nɨjɨ'a' imo'nɨgɨ'a' apɨ tɨ'nɨ xɨxenɨ nɨwi'wapɨyiro nawi'nɨ ŋwea'ɨ'rɨxɨnɨ. Apɨxi'wa oxoyɨ'ne' tɨ'nɨ xɨxenɨ eŋɨ' nea'nɨro mepaxɨ' eŋagɨ na'nɨ seararɨŋɨnɨ. Gorɨxomɨ rɨxɨŋɨ' urarɨgɨ'a'pɨ ari'kwɨ'kwɨ' mɨseaipa enɨ'a na'nɨ “Negɨ' apɨxi'wa enɨ dɨŋɨ' nɨyɨmɨŋɨ' imo'nɨŋɨ'pɨ meapɨ'rɨ'i'warɨ'anɨ?” nɨyaiwiro we' i'kwiaŋwɨ'yo uŋwɨra'rɨ'ɨ'rɨxɨnɨ.
60003008	Repɨyɨ' nɨseaie'ra u'a'pɨ, ayɨ' nɨpɨnɨ rɨpɨ e'ɨ'rɨxɨnɨrɨ seararɨŋɨnɨ. Pi'ra'nɨŋɨ' nɨtɨwayɨro'nɨro ŋwearo xɨxe dɨŋɨ' sɨpi' inɨro xexɨ'xexɨrɨ'mea'yɨ' dɨŋɨ' sɨxɨ' yinarɨgɨ'a'pa axɨ'pɨ xɨxe dɨŋɨ' sɨxɨ' yinɨro wa' wianenɨro sea'yɨ e mimo'nɨ' sɨyikwɨ'nɨŋɨ' nimo'nɨro ŋwearo e'ɨ'rɨxɨnɨ.
60003009	A'ma' uyɨ'niɨ' seaika'rɨ'a'yo pɨrɨ' numamoro axɨ'pɨ xɨxenɨ mɨwika'rɨpa ero xwɨyɨ'a'pai seaŋwɨra'rɨ'a'yo axɨ'pɨ xɨxenɨ pɨrɨ' numamoro xwɨyɨ'a'pai mɨŋwɨra'rɨpa ero nero'na' a'ma' sɨpi' seaika'rarɨgɨ'a'yo Gorɨxo naŋɨ' owinɨrɨ rɨxɨŋɨ' urɨ'ɨ'rɨxɨnɨ. Gorɨxo seyɨ'ne' naŋɨ' seaiinɨ'a na'nɨ a'ma' ayo e wi'ɨ'rɨxɨnɨrɨ we'yo ɨ'a' seaumɨrɨŋɨ' eŋagɨ na'nɨ seararɨŋɨnɨ.
60003010	Bɨkwɨ'yo da'nɨ re nɨrɨnɨrɨ ea'nɨŋagɨ na'nɨ rarɨŋɨnɨ, “A'ma' ‘Nionɨ yayɨ' nɨninɨrɨ kikiɨ'a' oŋwea'mɨnɨ.’ nɨwimo'nɨrɨ'na' re yaiwi'wɨnɨgɨnɨ, ‘Gɨ' maŋɨ'pa' tɨ'nɨ xwɨyɨ'a' sɨpi' imo'nɨŋɨ'pɨ rɨmɨ mexoa'mopa erɨ yapɨ' bɨ rɨmɨ mexoa'mopa erɨ oemɨnɨ.’ yaiwi'wɨnɨgɨnɨ.
60003011	Sɨpi' imo'nɨŋɨ' yarɨŋɨ'pimɨ we' ɨ'a' nɨmɨxea'nɨrɨ naŋɨ' imo'nɨŋɨ'pɨ e'wɨnɨgɨnɨ. ‘A'ma' nɨ'nɨ tɨ'nɨ arɨge pɨyɨ'a' nɨwɨ'rɨnɨrɨ ŋweaanɨ'wa'rɨ'anɨ?’ nɨyaiwirɨ apɨ e imo'nɨ'wanɨgɨnɨrɨ anɨŋɨ' minɨ' iponɨ'wɨnɨgɨnɨ.
60003012	Ayɨ' rɨpɨ na'nɨ e e'wɨnɨgɨnɨ. A'mɨna' Gorɨxo we' ro'nɨŋɨ' yarɨgɨ'a'yo sɨŋwɨ' wɨnaxɨ'dɨmerɨ i'ni'na' xɨ'omɨ rɨxɨŋɨ' urarɨgɨ'a'pɨ na'nɨ arɨ'a' o'kiarɨ' umo'nɨrɨ yarɨŋɨ'rɨnɨ. E nerɨ ai' sɨpi' yarɨgɨ'a'yo wikɨ' wo'narɨŋɨ' eŋagɨ na'nɨ e e'wɨnɨgɨnɨ.” Bɨkwɨ'yo e nɨrɨnɨrɨ ea'nɨŋagɨ na'nɨ rarɨŋɨnɨ.
60003013	Seyɨ'ne' naŋɨ'nɨ oyaneyɨnɨrɨ anɨŋɨ' minɨ' xɨ'darɨ'na'yɨ', gɨyɨ' rɨ'nɨŋɨ' seaiapɨpɨ'rɨ'a'rɨnɨ?
60003014	E nɨsearɨrɨ ai' seyɨ'ne' we' ro'nɨŋɨ' yarɨŋagɨ'a na'nɨ rɨ'nɨŋɨ' seai'mea'agɨ aiwɨ ananɨ yayɨ' seainɨ'wɨnɨgɨnɨ. Bɨkwɨ'yo rɨnɨŋɨ'pa “Seyɨ'ne' a'ma' sɨpi' seaika'rarɨgɨ'a'yɨ' o'ɨ' nerɨ dɨŋɨ' ya'nɨpaxɨ' seai'wapɨyarɨ'na' o'ɨ' mepa nero aya' i'pɨ'pa' mɨŋwɨra'rɨnɨpa nero rɨpɨ e'ɨ'rɨxɨnɨ.
60003015	Xwioxɨ'yo da'nɨ ‘Kiraiso gɨ' A'mɨna'orɨnɨ.’ nɨrɨnɨro dɨŋɨ' sɨxɨ' inɨ'ɨ'rɨxɨnɨ.” Seyɨ'ne' “Gorɨxo yea'yɨ' nɨneayimɨxemearɨ'na' e neaiinɨ'a'rɨnɨ.” nɨyaiwiro dɨŋɨ' wikwɨ'moarigɨ'a'pɨ na'nɨ a'ma' yarɨŋɨ' seai'ɨ'a' ayɨ' ayo repɨyɨ' wipɨ'rɨ'a na'nɨ dɨŋɨ' neŋwɨpero ŋwea'ɨ'rɨxɨnɨ. Seyɨ'ne' apɨ na'nɨ repɨyɨ' nɨwiro'na' i'mɨ' tɨ'nɨ murɨpa nero “Jisaso a'ma' ayɨ' na'nɨ enɨ mɨpepa reŋɨnigɨnɨ?” nɨyaiwiro awayinɨ nɨpenɨ' xwɨyɨ'a' urɨ'ɨ'rɨxɨnɨ.
60003016	Seyɨ'ne' e nero'na' a'ma' seyɨ'ne' Kiraiso tɨ'nɨ nawi'nɨ nimo'nɨro na'nɨ naŋɨ' yarɨŋagɨ'a sɨŋwɨ' nɨseanɨro ai' ikayɨ'wɨ' seameararɨgɨ'a'yɨ' rɨ'we'na' “Nɨpɨkwɨnɨ murɨŋwanigɨnɨ.” nɨyaiwiro aya' winɨpɨ'rɨ'a na'nɨ seyɨ'ne' repɨyɨ' nɨwiro'na' rɨ'we'na' wairɨrɨ' inɨpaxɨ' imo'nɨŋɨ' bɨ murɨpa e'ɨ'rɨxɨnɨ.
60003017	Ayɨ' rɨpɨ na'nɨrɨnɨ. Gorɨxo xe rɨ'nɨŋɨ' oseai'meanɨrɨ nɨwimo'nɨrɨ'na'yɨ', seyɨ'ne' naŋɨ' yarɨgɨ'a'pimɨ da'nɨ rɨ'nɨŋɨ' seai'mea'a'na' ayɨ' ananɨrɨnɨ. Sɨpi' yarɨgɨ'a'pimɨ da'nɨ rɨ'nɨŋɨ' seai'mea'a'na' xɨxenɨ Gorɨxo “E e'ɨ'rɨxɨnɨ.” wimo'narɨŋɨ'pimɨ mɨxɨ'darɨŋagɨ'a na'nɨ seararɨŋɨnɨ.
60003018	Kiraiso eŋɨ'pɨ na'nɨ bɨ orɨmɨnɨ. O Gorɨxo negɨ' ɨ'wɨ' yarɨŋwa'pɨ yokwarɨmɨ' neaiimɨnɨrɨ na'nɨ rɨ'nɨŋɨ' nɨmearɨ'na' nawi'na'nɨ peŋɨnigɨnɨ. Sɨyikwɨ' mi'nɨŋo sɨyikwɨ' i'nɨŋwae'ne Gorɨxo tɨ'nɨ nawi'nɨ pɨyɨ'a' neawɨ'rɨmɨnɨrɨ na'nɨ peŋɨnigɨnɨ. A'ma' wara' i'rɨŋa'na' pɨkigɨ'a' aiwɨ kwi'yɨ'yo da'nɨ a'mɨ nɨwia'pɨ'nɨmearɨ
60003019	apimɨ da'nɨ nurɨ a'ma' pɨyɨ'ya' dɨŋɨ' gwɨ'nɨŋɨ' ŋweagɨ'a'yo —Ayɨ' Nowao tɨ'ŋi'na' o sɨpɨxo imɨxarɨ'na' Gorɨxo “Pɨrɨ' umamo'ɨmɨgɨnɨ.” nɨyaiwirɨ ai' wigɨ' rɨ'a' kɨroarɨgɨ'a'pɨ na'nɨ axi'na' ipipɨmɨ' mɨwipa eŋa'na' pɨ'rɨ' wiai'ki'mɨ' egɨ'a'yɨ'rɨnɨ. O ayo nurɨ wa'ɨ' urɨŋɨnigɨnɨ. A'ma' sɨpɨxomɨ pɨxemoa'nɨgɨ'a'yɨ' a'ma' obaxɨ' marɨ'a'ɨ, we' wɨ'u'mɨ da'ŋɨ' wau' wo apɨnɨ nɨpɨxemoa'nɨro na'nɨ iniɨgɨ' waxɨ'yo mɨnami' sɨŋɨ' egɨ'awixɨnɨ.
60003020	apimɨ da'nɨ nurɨ a'ma' pɨyɨ'ya' dɨŋɨ' gwɨ'nɨŋɨ' ŋweagɨ'a'yo —Ayɨ' Nowao tɨ'ŋi'na' o sɨpɨxo imɨxarɨ'na' Gorɨxo “Pɨrɨ' umamo'ɨmɨgɨnɨ.” nɨyaiwirɨ ai' wigɨ' rɨ'a' kɨroarɨgɨ'a'pɨ na'nɨ axi'na' ipipɨmɨ' mɨwipa eŋa'na' pɨ'rɨ' wiai'ki'mɨ' egɨ'a'yɨ'rɨnɨ. O ayo nurɨ wa'ɨ' urɨŋɨnigɨnɨ. A'ma' sɨpɨxomɨ pɨxemoa'nɨgɨ'a'yɨ' a'ma' obaxɨ' marɨ'a'ɨ, we' wɨ'u'mɨ da'ŋɨ' wau' wo apɨnɨ nɨpɨxemoa'nɨro na'nɨ iniɨgɨ' waxɨ'yo mɨnami' sɨŋɨ' egɨ'awixɨnɨ.
60003021	Iniɨgɨ' waxɨ' apɨ a'ma' agwɨ ri'na' wayɨ' mea'ɨ'a'yo yea'yɨ' uyimɨxemeaarɨŋɨ'pɨ na'nɨ neai'wapɨyarɨŋɨ'pɨrɨnɨ. A'ma' wayɨ' nɨmearɨ'na' ki'yɨ' xe'nɨŋɨ'pɨ emɨ kwɨ'rɨmo'nanɨro yarɨgɨ'a'manɨ. Ayɨ' xwioxɨ'yo da'nɨ Gorɨxomɨ re'nɨŋɨ' uranɨro yarɨgɨ'a'rɨnɨ, “Jisasomɨ nuxɨ'dɨrane'na' wairɨrɨ' inɨpaxɨ' imo'nɨŋɨ' bɨ yanɨ'wa'manɨ.” e'nɨŋɨ' uranɨro yarɨgɨ'a'rɨnɨ. Ayɨ' pi'yo da'nɨ marɨ'a'ɨ, Jisasɨ Kiraiso wia'pɨ'nɨmeaŋɨ'pimɨ da'nɨ yea'yɨ' neayimɨxemeaarɨŋɨ'rɨnɨ.
60003022	O aŋɨ'namɨ na'nɨ rɨxa nɨpeyirɨ Gorɨxomɨ we' na'u'mɨnɨ ŋweanɨ. Gorɨxo ɨ'a'nɨŋɨ' wiepɨ'xɨ'niasiŋɨ' eŋagɨ na'nɨ aŋɨ'namɨ ŋweagɨ'a' gɨyɨ' gɨyɨ' aŋɨ'najɨ'ranɨ, eŋɨ' ea'nɨŋɨ' imo'nɨgɨ'a'yɨ'ranɨ, ne'nɨ' tɨ'gɨ'a'yɨ'ranɨ, nɨ'nɨ omɨ sɨmaŋwɨ'yo'nɨŋɨ' yea'yɨ' wurɨ'nɨŋoɨ.
60004001	Kiraiso xɨ'omɨ upɨki'a'na' rɨ'nɨŋɨ' meaŋɨ' eŋagɨ na'nɨ seyɨ'ne' enɨ dɨŋɨ' xɨ'o “Naŋɨ' imo'nɨŋɨ'pɨ yarɨŋa'onɨ ai' ananɨ rɨ'nɨŋɨ' omea'mɨnɨ.” nɨyaiwirɨ ɨ'a' xɨrɨŋɨ'pa seyɨ'ne' enɨ axɨ'pɨ ɨ'a' nɨxɨrɨrɨ dɨŋɨ' ɨkwɨ'ro'ɨ'rɨxɨnɨ. A'ma' rɨxa rɨ'nɨŋɨ' mea'ɨ'a'yɨ' ɨ'wɨ' yarɨgɨ'a'pɨ pɨ'nɨ wia'rɨgɨ'a' eŋagɨ na'nɨ dɨŋɨ' apɨ ɨ'a' nɨxɨrɨrɨ ɨkwɨ'ro'ɨ'rɨxɨnɨ.
60004002	Rɨ'nɨŋɨ' mea'ɨ'a'yɨ' i'na' da'nɨ igi' sɨnɨ sɨŋwɨ' nainenɨro nɨŋwearo'na' ɨ'eapa' a'ma' winarɨŋɨ'pɨ “Oyaneyɨ.” mɨyaiwi' Gorɨxo e e'ɨ'rɨxɨnɨrɨ wimo'narɨŋɨ'pɨ “Oyaneyɨ.” yaiwiarɨgɨ'a'rɨnɨ.
60004003	Ayɨ' rɨpɨ na'nɨ seararɨŋɨnɨ. Xa'mɨ seyɨ'ne' a'ma' Gorɨxoya' mimo'nɨgɨ'a'yɨ' ɨ'eapa' wina'na' rɨkɨkɨrɨ'o' yarɨgɨ'a'pa ne'ra ugɨ'a'pɨ rɨxa apa'nɨ egɨ'a'rɨnɨ. Rɨkɨkɨrɨ'o' seyɨ'ne' ne'ra ugɨ'a'pɨ, ayɨ' rɨpɨrɨnɨ. “Ɨ'wɨ' oinaiyɨ.” nɨyaiwinɨro oxɨ' wo tɨ'nɨ apɨxɨ' wi' tɨ'nɨ nipoga uro ɨ'eapa' ne'ra uro irɨwa' ika'rɨnɨro a'ma' sɨŋwɨ' anɨgɨ'e da'nɨ piaxɨ' wea'nɨpaxɨ' imo'nɨŋɨ'pɨ ero iniɨgɨ' papɨkɨ' yarɨgɨ'a'pɨ xwapɨ' nɨro segɨ' ŋwɨ'a' nɨmero'na' Gorɨxo xwɨrɨ'a' winarɨŋɨ'pɨ ero egɨ'a'pɨ, ayɨ' apɨrɨnɨ.
60004004	A'ma' Gorɨxoya' mimo'nɨgɨ'a'yɨ' seyɨ'ne' rɨxa o wimo'narɨŋɨ'pɨ xɨ'dɨro ayɨ' tɨ'nɨ nawi'nɨ sɨ'wi'nɨŋɨ' arɨ'ki' sɨnɨ miponɨpa ero yarɨŋagɨ'a na'nɨ dɨŋɨ' ududɨ' nero xwɨyɨ'a'pai nɨseaŋwɨra'rɨro aiwɨ
60004005	a'ma'yo mi' o'mo'mɨxɨmɨ' e'ɨmɨgɨnɨrɨ na'nɨ nimo'nɨrɨ wenɨŋɨ' nerɨ ŋweaŋomɨ —O pegɨ'a'yo tɨ'nɨ sɨŋɨ' ŋweagɨ'a'yo tɨ'nɨ nawi'nɨ mi' o'mo'mɨxɨmɨ' enɨ'orɨnɨ. Omɨ wigɨ' egɨ'a'pɨ na'nɨ “Apɨ na'nɨ eŋwa'rɨnɨ. Apɨ na'nɨ eŋwa'rɨnɨ.” repɨyɨ' nɨwie'ra upɨ'rɨ'a' eŋagɨ seyɨ'ne' ikayɨ'wɨ' seameararɨgɨ'a'pɨ na'nɨ wa'yɨ' mɨseainɨpanɨ.
60004006	Ayɨ' rɨpɨ xɨxenɨ imo'nɨnɨ'a na'nɨ xwɨyɨ'a' yayɨ' winɨpaxɨ'pɨ Jisaso a'ma' rɨxa pegɨ'a'yo ai' wa'ɨ' urɨŋɨnigɨnɨ. Pegɨ'a'yɨ' sɨpi' sɨnɨ xwɨ'a' tɨ'yo nɨŋwearo'na' egɨ'a'pɨ na'nɨ Gorɨxo pɨrɨ' umamoŋɨ'pimɨ da'nɨ pegɨ'a' aiwɨ o wimo'narɨŋɨ'pɨ tɨ'nɨ xɨxenɨ a'mɨ dɨŋɨ' sɨxɨ' umi'mo'a'na' wia'pɨ'nɨmea'ɨ'rɨxɨnɨrɨ wa'ɨ' urɨŋɨnigɨnɨ.
60004007	Amɨpi' nɨ'nɨ rɨxa anɨpa' imo'nɨnɨ'a na'nɨ aŋwɨ e imo'nɨnɨ. Ayɨna'nɨ Gorɨxomɨ xwɨyɨ'a' rɨrɨmɨ' nɨwirɨ'na' pi'ra'nɨŋɨ' urɨpɨ'rɨ'a na'nɨ nɨpɨ're'anɨrɨ ero sɨŋwɨ' tɨ'nɨ ero e'ɨ'rɨxɨnɨ.
60004008	Apɨ nero ai' rɨpɨ aŋɨpaxɨ' imo'nɨŋɨ'pɨrɨnɨ. A'ma' dɨŋɨ' sɨxɨ' uyinarɨgɨ'a' wo wɨ'omɨ ɨ'wɨ' wi'ka'ra'na' apaxɨ' me' yokwarɨmɨ' wiiarɨŋɨ' eŋagɨ na'nɨ se'rɨxɨ'mea'yɨ' tɨ'nɨ dɨŋɨ' sɨxɨ' nɨyinɨrɨ'na' xwapɨ' aya' wi' dɨŋɨ' sɨxɨ' yinɨ'ɨ'rɨxɨnɨ.
60004009	Xɨxe nipemea'nɨmɨ u'ɨ'rɨxɨnɨ. Xɨxe nipemea'nɨmɨ numa'na' rɨ'we'na' anɨŋu'mɨ' ikaxɨ' mirɨnɨpa e'ɨ'rɨxɨnɨ.
60004010	Gorɨxo seyɨ'ne' woxɨnɨ woxɨnɨ pi'ra'nɨŋɨ' menɨ'ɨ'rɨxɨnɨrɨ xɨxegɨ'nɨ imo'nɨŋɨ' sɨxɨ' seami'moŋɨ'pɨ rɨxa tɨ'gɨ'a'yɨ'ne' eŋagɨ'a na'nɨ apimɨ da'nɨ arɨra' inɨ'ɨ'rɨxɨnɨ. Bosɨwɨ' awiaxo xegɨ' boso we'yo ɨ'a' umɨrɨŋɨ'pɨ tɨ'nɨ pi'ra'nɨŋɨ' yarɨŋɨ'pa seyɨ'ne' enɨ Gorɨxo wa' nɨseawianɨrɨ xɨxegɨ'nɨ imo'nɨŋɨ' seaiapɨŋɨ'pɨ tɨ'nɨ axɨ'pɨ nero pi'ra'nɨŋɨ' arɨra' inɨ'ɨ'rɨxɨnɨ.
60004011	Xwɨyɨ'a' xɨ'oya'pɨ rɨpaxɨ' imo'nɨ'ɨ'rɨxɨnɨrɨ sɨxɨ' umi'moŋɨ' gɨyɨ' gɨyɨ' apɨ xɨxenɨ rɨ'ɨ'rɨxɨnɨ. Arɨra' wipaxɨ' imo'nɨ'ɨ'rɨxɨnɨrɨ sɨxɨ' umi'moŋɨ' gɨyɨ' gɨyɨ' eŋɨ' ea'nɨŋɨ' Gorɨxo e e'ɨ'rɨxɨnɨrɨ wea'mɨxɨŋɨ'pɨ tɨ'nɨ wi'ɨ'rɨxɨnɨ. Seyɨ'ne' Jisasɨ Kiraiso eŋɨ' ea'nɨŋɨ' seaimɨxɨ'agɨ yarɨgɨ'a'pɨ nɨpimɨ da'nɨ Gorɨxomɨ sea'yɨ e umepɨ'rɨ'a na'nɨ apɨ e e'ɨ'rɨxɨnɨ. Anɨŋɨ' i'ni'na' sea'yɨ e imo'nɨrɨ amɨpi' nɨyonɨ sea'yɨ e wimo'nɨrɨ epaxo, ayɨ' orɨnɨ. “E imo'nɨ'wɨnɨgɨnɨ.” nimo'narɨnɨ.
60004012	Gɨ' dɨŋɨ' sɨxɨ' seayiŋa'yɨ'ne', xeanɨŋɨ' iwamɨ'o' seai'wapɨyipɨ'rɨ na'nɨ a'ma' seaika'rarɨgɨ'a'pɨ rɨ'a'nɨŋɨ' seanarɨŋagɨ ai' “Rɨ'a'nɨŋɨ' nene neanarɨŋɨ' rɨpɨ Jisasomɨ dɨŋɨ' wɨkwɨ'roarɨgɨ'a' wi'yo mɨwi'meaarɨŋɨ'pɨrɨnɨ.” nɨyaiwiro dɨŋɨ' nɨya'ga mupanɨ.
60004013	Kiraiso nikɨ'nɨrɨ sea'yɨ e imo'nɨŋɨ'pɨ piaumɨmɨ' ina'na' dɨŋɨ' niɨ'a' bɨ onɨmia'pɨ mɨseainɨ' xwapɨ' aya' wi' seainɨnɨ'a na'nɨ rɨ'nɨŋɨ' omɨ wi'meaŋɨ'pɨ seyɨ'ne' enɨ axɨ'pɨ seai'meaarɨŋagɨ na'nɨ yayɨ' seainɨ'wɨnɨgɨnɨ.
60004014	Kiraisomɨ xɨ'darɨŋagɨ'a na'nɨ ikayɨ'wɨ' seameara'na'yɨ', “Gorɨxo naŋɨ' neaimɨxɨŋene eŋagwɨ na'nɨ rɨ'a neai'meaarɨnɨ?” yaiwi'ɨ'rɨxɨnɨ. “Kwi'yɨ' Gorɨxoya'pɨ —Apɨ sea'yɨ e imo'nɨŋɨ'pɨrɨnɨ. Apɨ nene neakɨkayoŋɨ'rɨ'anɨ?” yaiwipaxɨ' eŋagɨ na'nɨ yayɨ' seainɨ'wɨnɨgɨnɨ.
60004015	Seyɨ'ne'ya' wo a'ma' pɨki'xwɨrɨ'o' eŋɨ'pimɨ da'nɨranɨ, ɨ'wɨ' eŋɨ'pimɨ da'nɨranɨ, uyɨ'niɨ' eŋɨ'pimɨ da'nɨranɨ, mɨmayɨ'o' eŋɨ'pimɨ da'nɨranɨ, apimɨ da'nɨ pɨrɨ' umamo'a'na' rɨ'nɨŋɨ' meaarɨŋagɨ nɨwɨnɨrɨ'na'yɨ', “Ayɨ' ananɨ imo'nɨŋɨ'pɨrɨnɨ.” mɨyaiwipanɨ.
60004016	E nɨsearɨrɨ ai' segɨ' wo “Kiraisomɨ xɨ'darɨŋagɨ na'nɨ oya' imo'nɨŋɨ'yɨ' worɨnɨ.” rɨnɨŋagɨ na'nɨ rɨ'nɨŋɨ' meaarɨŋagɨ nɨwɨnɨrɨ'na'yɨ', o aya' mɨwinɨpa nerɨ “Kiraisoya' yoɨ' nionɨ enɨ wɨ'rɨnɨŋa'onɨrɨ'anɨ?” nɨyaiwirɨ Gorɨxomɨ yayɨ' wi'wɨnɨgɨnɨ.
60004017	Ayɨ' rɨpɨ na'nɨ seararɨŋɨnɨ. Gorɨxo a'ma' nɨyonɨ mi' o'mo'mɨxɨmɨ' enɨ'a na'nɨ rɨxa aŋwɨ erɨnɨ. Xegɨ' imo'nɨgɨ'a'yo xa'mɨ ayo xwɨrɨxɨ' umenɨ'a'rɨnɨ. A'ma' xɨ'omɨ dɨŋɨ' wɨkwɨ'roarɨŋwae'ne xa'mɨ nɨneai'mea'ma'na' ayɨ' a'ma' xwɨyɨ'a' Gorɨxoya' yayɨ' winɨpaxɨ' imo'nɨŋɨ'pɨ pɨ'rɨ' wiai'ki'mɨ' wiarɨgɨ'a'yo ayoyɨ' apa arɨge wi'meanɨ'a'rɨ'anɨ?
60004018	Bɨkwɨ'yo re nɨrɨnɨ ea'nɨŋagɨ na'nɨ rarɨŋɨnɨ, “A'ma' we' ro'nɨŋɨ' imo'nɨgɨ'a'yɨ' Gorɨxo sɨnɨ yea'yɨ' muyimɨxemeapa eŋɨ'mɨ rɨ'nɨŋɨ' nɨmearɨ'na'yɨ', a'ma' Gorɨxomɨ rɨ'wɨ' umoro ɨ'wɨ' ero yarɨgɨ'a'yɨ' aga arɨge wi'meanɨ'a'rɨ'anɨ?” rɨnɨŋagɨ na'nɨ rarɨŋɨnɨ.
60004019	Ayɨna'nɨ a'ma' Gorɨxo rɨ'nɨŋɨ' xe owi'meanɨrɨ sɨŋwɨ' wɨnarɨŋɨ'yɨ' naŋɨ' imo'nɨŋɨ'pɨnɨ nero “Nene neaimɨxɨŋo —O pi' pi' neararɨŋɨ'pɨ xɨxenɨ sɨ'mɨ' e nɨtɨnɨrɨ neaiiarɨŋorɨnɨ. Pi'ra'nɨŋɨ' neamepaxorɨnɨ.” nɨyaiwiro omɨ wikwia'rɨnɨ'ɨ'rɨxɨnɨ.
60005001	Ayɨna'nɨ Pitaonɨ —Nionɨ Kiraiso rɨ'nɨŋɨ' nɨmearɨ pe'a'na' sɨŋwɨ' wɨnɨŋa' wonɨrɨnɨ. O nikɨ'nɨmɨ weapa'na' sea'yɨ e o imo'nɨŋɨ'pɨ nionɨ enɨ o tɨ'nɨ nawi'nɨ imo'nɨmɨ'a na'nɨ imo'nɨŋa' wonɨrɨnɨ. Nionɨ enɨ sɨyikɨ' Jisasoya' imo'nɨgɨ'a'yo wipeŋwea'mɨ'a na'nɨ imo'nɨŋa' wonɨ eŋagɨ na'nɨ segɨ' wipeŋweagɨ'oyɨ'ne' eŋɨ' rɨre'mɨxɨ' bɨ oseaimɨnɨ.
60005002	Sipɨsipɨ' pi'ra'nɨŋɨ' mearɨgɨ'a'wa mearɨgɨ'a'pa a'ma' Gorɨxoya' imo'nɨgɨ'a' soyɨ'ne' tɨ'nɨ ŋweagɨ'a'yo axɨ'pɨ pi'ra'nɨŋɨ' umeŋwea'ɨ'rɨxɨnɨ. E nero'na' “Sɨmeaxɨ'dɨ' neaiarɨŋagɨ'a na'nɨ owianeyɨ.” mɨyaiwipa ero Gorɨxo wimo'narɨŋɨ'pimɨ da'nɨ nɨxɨ'dɨro “Negɨ' dɨŋɨ' tɨ'nɨ owianeyɨ.” yaiwiro e'ɨ'rɨxɨnɨ. “Bɨ' oneaiapɨ'poyɨnɨrɨ arɨra' owianeyɨ.” mɨyaiwipa ero sɨ'mɨ' nɨxeadɨ'pe'nɨrɨŋɨ'pimɨ da'nɨ arɨra' wiro e'ɨ'rɨxɨnɨ.
60005003	Soyɨ'ne' sea'yɨ e nɨwimo'nɨro a'ma' Gorɨxo umeŋwea'ɨ'rɨxɨnɨrɨ we'yo seaiapɨŋɨ'yo paimɨmɨ' mɨwipa ero sɨwɨ' naŋɨ' ikanɨŋɨ' seaipaxɨ' imo'nɨŋɨ'pɨ wi'wapɨyiro e'ɨ'rɨxɨnɨ.
60005004	Soyɨ'ne' pira'nɨŋɨ' e nero'na'yɨ', sipɨsipɨ' mearɨgɨ'a' nɨyonɨ sea'yɨ e wimo'nɨŋo —O Kiraisorɨnɨ. O sɨŋa'nɨ weapa'na' a'ma' niɨ'a' nero'na' wia'rɨ' nɨmu'roro xopɨra'rɨ' nɨwiro'na' nɨgwɨ' meaarɨgɨ'a'pa soyɨ'ne' enɨ i'na' axɨ'pɨ'nɨŋɨ' nikɨ'nɨma'na' urɨ' mimo'nɨŋɨ' bɨ meapɨ'rɨ'a'rɨnɨ.
60005005	I'wɨ' sɨkɨŋoyɨ'ne' enɨ seaipeŋweagɨ'a'wamɨ yea'yɨ' wurɨ'nɨ'ɨ'rɨxɨnɨ. Gorɨxo a'ma' “Nionɨ sea'yɨ e imo'nɨŋa'onɨrɨ'anɨ?” yaiwinarɨgɨ'a'yo pɨ'rɨ' ma'kɨ'mɨ' nerɨ a'ma' “Nionɨ sea'yɨ e mimo'nɨŋa'onɨrɨnɨ?” yaiwinarɨgɨ'a'yo wa' wianarɨŋɨ' eŋagɨ na'nɨ noyɨ'ne'nɨ “Negɨ' wi' sea'yɨ e nɨneaimo'nɨrɨ'na'yɨ', ananɨrɨnɨ.” yaiwiro “Xɨna'i'wane'nɨŋɨ' nimo'nɨrane omɨŋɨ' owianeyɨ.” yaiwiro e'ɨ'rɨxɨnɨ.
60005006	Ayɨna'nɨ Gorɨxo xegɨ' rɨxa nimo'na'na' sea'yɨ e neaimɨxɨ'wɨnɨgɨnɨrɨ “Sɨyikwɨ'nɨŋɨ' imo'nɨŋwa'piane Gorɨxo xegɨ' eŋɨ' ea'nɨŋɨ' tɨ'nɨ neameŋweapaxorɨ'anɨ?” nɨyaiwiro i'nɨmɨ yea'yɨ' wurɨ'nɨ'poyɨ.
60005007	O a'ma' xegɨ' imo'nɨgɨ'a'yo pi'ra'nɨŋɨ' umearɨŋo eŋagɨ na'nɨ amɨpi' seyɨ'ne' ududɨ' seainarɨŋɨ'pɨ omɨ ɨkwɨkwarɨmɨ' wiayi'poyɨ.
60005008	Pusɨ' sayɨ' raionɨ'yɨ rɨnɨŋɨ'pɨ naŋwɨ' roanɨmɨnɨrɨ na'nɨ awɨ' nɨra warɨŋɨ'pa seyɨ'ne' tɨ'nɨ mɨxɨ' inarɨgɨ'o —O, ayɨ' oborɨnɨ. O axɨ'pɨ e seaimɨnɨrɨ yarɨŋagɨ na'nɨ sɨŋwɨ' tɨ'nɨ nero'na' sɨŋwɨ' mɨxɨ' nero ro'ɨ'rɨxɨnɨ.
60005009	Seyɨ'ne' nɨjɨ'a' re imo'nɨŋoɨ. Se'rɨxɨ'mea' xwɨ'a' rɨri' nɨri'mɨnɨ ŋweagɨ'a'yɨ' rɨ'nɨŋɨ' seyɨ'ne' seai'meaarɨŋɨ'pa axɨ'pɨ ayo enɨ wi'meaarɨŋɨ' eŋagɨ na'nɨ seyɨ'ne' Gorɨxomɨ dɨŋɨ' wɨkwɨ'roarɨgɨ'a'pɨ eŋɨ' sɨxɨ' nea'mɨxɨnɨro obomɨ pɨ'rɨ' ma'ki'ɨ'rɨxɨnɨ.
60005010	Ri'na' bɨ onɨmia'pɨ na'nɨ seyɨ'ne' rɨ'nɨŋɨ' nɨmea'ma'na' eŋa'na' Gorɨxo —O wa' anɨŋɨ' minɨ' neawianarɨŋorɨnɨ. Kiraiso rɨxa nikɨ'nɨrɨ sea'yɨ e imo'nɨŋɨ'pɨ seyɨ'ne' enɨ o tɨ'nɨ ika'rɨnɨgɨ'a'yɨ'ne' eŋagɨ'a na'nɨ axɨ'pɨ imo'nɨ'ɨ'rɨxɨnɨrɨ we'yo ɨ'a' seaumɨrɨŋo, ayɨ' orɨnɨ. O seyɨ'ne' ɨ'a' seawearɨ'mɨxɨrɨ pi'ra'nɨŋɨ' sɨ'kɨ'kɨ' seaomɨxɨrɨ eŋɨ' sɨxɨ' seaea'mɨxɨrɨ Kiraisomɨ xɨ'darɨgɨ'a'pɨ mɨwa'ramopaxɨ' seaimɨxɨrɨ enɨ'a'rɨnɨ.
60005011	O anɨŋɨ' i'ni'na' amɨpi' nɨyonɨ sea'yɨ e wimo'nɨ'wɨnɨgɨnɨ. “E imo'nɨ'wɨnɨgɨnɨ.” nimo'narɨnɨ.
60005012	Nionɨ Sairaso —O negɨ' nɨrɨxɨ'mea' dɨŋɨ' uŋwɨra'rɨpaxɨ' imo'nɨŋɨ' worɨnɨ. O saŋɨ' nɨnɨra'pɨrɨ rɨ'wamɨŋɨ' nearɨŋɨ'pimɨ da'nɨ nionɨ xwɨyɨ'a' onɨmia' rɨpɨ eŋɨ' rɨre'mɨxɨ' seairɨ a'waŋɨ' “Gorɨxo wa' nɨseawianɨrɨ seaiiŋɨ'pɨ aga xɨxenɨ apɨrɨnɨ.” searɨrɨ yarɨŋɨnɨ. Nionɨ searɨ'a'pɨ dɨŋɨ' ɨ'a' nɨxɨrɨro eŋɨ' nea'nɨrɨ ŋwea'ɨ'rɨxɨnɨ.
60005013	Jisasoya' sɨyikɨ' imo'nɨgɨ'a' Babironɨyo ŋweagɨ'a'yɨ' —Ayɨ' seyɨ'ne' tɨ'nɨ nawi'nɨ Gorɨxo ɨ'a' seayamɨxa'rɨŋɨ'yɨ'rɨnɨ. Ayɨ' yayɨ' seawa're'naparɨŋoɨ. Gɨ' i'wɨ' Mako enɨ yayɨ' seawa're'naparɨnɨ.
60005014	Sewanɨŋɨ'yɨ'ne' yayɨ' ninɨro'na' xwioxɨ'yo da'nɨ yayɨ' o'ɨ' ea'nenɨ'ɨ'rɨxɨnɨ. “Kiraiso tɨ'nɨ nawi'nɨ ika'rɨnɨgɨ'a' nɨyɨ'ne'nɨ oya' dɨŋɨ'yo da'nɨ nɨwayɨro'nɨro ŋwea'ɨ'rɨxɨnɨ.” nimo'narɨnɨ.
61001001	Saimonɨ Pitaonɨ —Nionɨ Jisasɨ Kiraisoya' xɨna'i'nɨ'nɨŋɨ' nimo'nɨrɨ omɨŋɨ' wiirɨ wa'ɨ' wurɨmeirɨ yarɨŋwa'yɨ' wonɨrɨnɨ. Nionɨ payɨ' rɨna seyɨ'ne' Gorɨxoya' dɨŋɨ' tɨ'nɨ dɨŋɨ' wa'ɨ' wurɨmeiarɨŋwa'one ɨ'a' nɨxɨrɨrane wɨkwɨ'roarɨŋwa'pɨ ɨ'a' nɨxɨrɨro wɨkwɨ'roarɨgɨ'a'yɨ'ne' na'nɨ —Seyɨ'ne' we' ro'nɨŋɨ' Jisasɨ Kiraiso —O negɨ' Ŋwɨ'a' imo'nɨrɨ yea'yɨ' neayimɨxemeaarɨŋo imo'nɨrɨ eŋorɨnɨ. Seyɨ'ne' we' ro'nɨŋɨ' o imo'nɨŋɨ'pimɨ da'nɨ dɨŋɨ' wɨkwɨ'roarɨgɨ'a'yɨ'ne'rɨnɨ. Seyɨ'ne' na'nɨ payɨ' rɨna nearɨ mo'naparɨŋɨnɨ.
61001002	“Nɨjɨ'a' seyɨ'ne' Gorɨxo tɨ'nɨ negɨ' A'mɨna' Jisaso tɨ'nɨ awau' na'nɨ imo'nɨgɨ'a'pimɨ da'nɨ Gorɨxo wa' aya' wi' seawianɨrɨ seyɨ'ne' nɨwayɨro'nɨro ŋweapɨ'rɨ na'nɨ aya' wi' seaiirɨ e'wɨnɨgɨnɨ.” nimo'narɨnɨ.
61001003	Ŋwɨ'a' imo'nɨŋo xegɨ' eŋɨ' sɨxɨ' ea'nɨrɨŋɨ'pɨ tɨ'nɨ xɨxenɨ nerɨ amɨpi' nene dɨŋɨ' nɨyɨmɨŋɨ' imo'nɨrane sɨwɨ' a'ma' omɨ pi'ra'nɨŋɨ' nɨxɨ'dɨro'na' epaxɨ'pɨ erane yanɨ'wa' na'nɨ imo'nɨŋɨ' nɨpɨnɨ rɨxa neaiapɨŋɨ'rɨnɨ. Apiau' e yanɨ'wa' na'nɨ nɨjɨ'a' o —O sea'yɨ e imo'nɨrɨ sɨyikwɨ' mi'nɨ' i'kwɨra'ɨ'nɨŋɨ' imo'nɨrɨ eŋɨ'pimɨ da'nɨ nene enɨ axɨ'pɨ imo'nɨ'ɨ'rɨxɨnɨrɨ we'yo ɨ'a' neaumɨrɨŋorɨnɨ. Nɨjɨ'a' o na'nɨ xɨxenɨ imo'nɨŋwa'pimɨ da'nɨ amɨpi' apɨ neaiapɨŋɨ'rɨnɨ.
61001004	O sea'yɨ e imo'nɨrɨ sɨyikwɨ' mi'nɨ' i'kwɨra'ɨ'nɨŋɨ' imo'nɨrɨ eŋɨ'pimɨ da'nɨ “E e nɨseaiimɨ'a'rɨnɨ.” nearɨŋɨ'pɨ —Apɨ sea'yɨ e imo'nɨrɨ aya' tɨ'ŋɨ' imo'nɨrɨ eŋɨ'pɨrɨnɨ. Apɨ rɨxa neaiiŋɨ'rɨnɨ. A'ma' pɨkianɨro yarɨ'na' nuraki'na'rɨmɨ warɨgɨ'a'pa ɨ'eapa' a'ma' xwɨ'a' tɨ'yo ŋweaŋwae'ne nɨneainɨrɨ'na' xwɨrɨ'a' neaikɨxearɨŋɨ'pimɨ da'nɨ nuraki'na'rɨmɨ uro Gorɨxo imo'nɨŋɨ'pa axɨ'pɨ imo'nɨro epɨ'rɨ'a na'nɨ e neaiiŋɨ'rɨnɨ.
61001005	Nene o imo'nɨŋɨ'pa axɨ'pɨ e imo'nɨ'ɨ'rɨxɨnɨrɨ apɨ nɨpɨnɨ e neaiiŋɨ' eŋagɨ na'nɨ seyɨ'ne' rɨ'wɨ' sɨwɨ'a' mɨyi' nɨrɨ'kwi'nɨro sɨnɨ dɨŋɨ' nɨwɨkwɨ'roro'na' we' ro'nɨŋɨ' ero we' ro'nɨŋɨ' nero'na' Gorɨxo a'ma' xɨ'oya'yɨ' e e'ɨ'rɨxɨnɨrɨ wimo'narɨŋɨ'pɨ na'nɨ pi'ra'nɨŋɨ' nɨjɨ'a' imo'nɨro
61001006	apɨ na'nɨ nɨjɨ'a' nimo'nɨro'na' nɨpɨ'rea'nɨrɨ ero nɨpɨ'rea'nɨrɨ nero'na' sɨpi' seai'meaarɨŋɨ'pimɨ xwa'ma'mɨ' wiro xwa'ma'mɨ' nɨwiro'na' sɨwɨ' a'ma' Gorɨxomɨ pi'ra'nɨŋɨ' nɨxɨ'dɨro'na' epaxɨ'pɨ ero
61001007	apɨ nero'na' se'rɨxɨ'mea'yo aya' urɨmɨxɨro aya' nurɨmɨxɨro'na' a'ma' nɨyonɨ dɨŋɨ' sɨpi' wiro e'ɨ'rɨxɨnɨ.
61001008	Ayɨ' rɨpɨ na'nɨ rarɨŋɨnɨ. Seyɨ'ne' nionɨ “E e e'ɨ'rɨxɨnɨ.” searɨ'a' apɨ tɨ'nɨ xɨxenɨ nepa nero saya' nimɨxa nuro'na'yɨ', sɨwa' re'nɨŋɨ' inarɨŋoɨ, “Nɨjɨ'a' nene negɨ' A'mɨna' Jisasɨ Kiraiso na'nɨ imo'nɨŋwa'pɨ surɨ'ma' wi' mimo'nɨnɨ. I'kɨ'a' na' mɨwe' oxɨ' roarɨŋɨ'yɨ'nɨŋɨ' mimo'nɨŋwɨnɨ.” sɨwa' e'nɨŋɨ' inarɨŋoɨ.
61001009	Ayɨ' rɨpɨ na'nɨ enɨ rarɨŋɨnɨ. A'ma' “Gorɨxoyae'nerɨnɨ.” nɨrɨnɨro ai' nionɨ searɨ'a' apɨ mɨyarɨgɨ'a'yɨ', ayɨ' ɨ'wɨ' eŋi'na' yagɨ'a' Jisaso yokwarɨmɨ' wiiŋɨ'pɨ na'nɨ rɨxa dɨŋɨ' arɨ'a' nikeamoro na'nɨ a'ma' sɨŋwɨ' agwɨ' upa'rɨgɨ'a'ranɨ, sɨŋwɨ' supa'rɨgɨ'a'ranɨ, imo'nɨgɨ'a'pa axɨ'pɨ imo'nɨŋoɨ.
61001010	Ayɨna'nɨ gɨ' nɨrɨxɨ'mea'yɨ'ne', seyɨ'ne' “Gorɨxo nene ɨ'a' yɨyamɨxɨmɨ' nɨneairɨ ɨ'a' neaumɨrɨŋenerɨ'anɨ?” nɨyaiwinɨro ipɨmo'nɨpɨ'rɨ na'nɨ nionɨ searɨ'a'pɨ anɨŋɨ' nɨyaxɨ'dɨro pi'ra'nɨŋɨ' e'ɨ'rɨxɨnɨ. Ayɨ' rɨpɨ na'nɨ rarɨŋɨnɨ. Apɨ ɨ'a' nɨxɨrɨro ne'ra nuro'na' wi' no'rea'mioapɨ'rɨ'a'manɨ.
61001011	Seyɨ'ne' nionɨ searɨ'a'pɨ ɨ'a' nɨxɨra nuro xɨxenɨ nero'na'yɨ', negɨ' A'mɨna' Jisasɨ Kiraiso, yea'yɨ' neayimɨxemeaarɨŋo xegɨ' xwioxɨ'yo anɨŋɨ' i'ni'na' neameŋweanɨ'e pa'wi'a'na' yayɨ' nɨseamerɨ'na' aga yayɨ' o'ɨ' seaea'nɨnɨ'a'rɨnɨ.
61001012	Ayɨna'nɨ seyɨ'ne' nionɨ agwɨ searɨ'a'pɨ na'nɨ rɨxa nɨjɨ'a' imo'nɨro xwɨyɨ'a' nepaxɨŋɨ' imo'nɨŋɨ' none seare'wapɨyiŋwa'pɨ xai'wɨ' ɨ'a' xɨrɨro yarɨŋagɨ'a aiwɨ seyɨ'ne' apɨ na'nɨ dɨŋɨ' seainɨnɨ'a na'nɨ i'ni'na' dirɨrɨ' oseaiyimɨnɨrɨ na'nɨ ipɨmo'nɨŋɨnɨ.
61001013	Ayɨ' rɨpɨ na'nɨ seararɨŋɨnɨ. Negɨ' A'mɨna' Jisasɨ Kiraiso a'waŋɨ' nɨrɨŋɨ'pɨ tɨ'nɨ xɨxenɨ gɨ' dɨŋɨ'pɨ nɨnɨwa'rɨmɨ unɨ'a' aŋwɨ e eŋagɨ na'nɨ sɨnɨ gɨ' dɨŋɨ'pɨ nɨnɨwa'rɨmɨ mupa eŋɨ'mɨ xwɨyɨ'a' apɨ seyɨ'ne' a'mɨ dɨŋɨ' sɨxɨ' oi'nɨ'poyɨnɨrɨ dirɨrɨ' seaimɨ na'nɨ “Anɨŋɨ' minɨ' nɨsearɨrɨ'na'yɨ', naŋɨ'rɨnɨ.” nimo'narɨnɨ.
61001014	Ayɨ' rɨpɨ na'nɨ seararɨŋɨnɨ. Negɨ' A'mɨna' Jisasɨ Kiraiso a'waŋɨ' nɨrɨŋɨ'pɨ tɨ'nɨ xɨxenɨ gɨ' dɨŋɨ'pɨ nɨnɨwa'rɨmɨ unɨ'a' aŋwɨ e eŋagɨ na'nɨ sɨnɨ gɨ' dɨŋɨ'pɨ nɨnɨwa'rɨmɨ mupa eŋɨ'mɨ xwɨyɨ'a' apɨ seyɨ'ne' a'mɨ dɨŋɨ' sɨxɨ' oi'nɨ'poyɨnɨrɨ dirɨrɨ' seaimɨ na'nɨ “Anɨŋɨ' minɨ' nɨsearɨrɨ'na'yɨ', naŋɨ'rɨnɨ.” nimo'narɨnɨ.
61001015	Ayɨ' rɨpɨ seararɨŋɨnɨ. Nionɨ rɨxa peŋa'mɨ rɨ'wɨ'yo xwɨyɨ'a' searɨ'a' apɨ a'mɨ dɨŋɨ' yaikiropaxɨ' imo'nɨpɨ'rɨ'a na'nɨ anɨŋɨ' minɨ' sɨŋwɨrɨ'a'nɨŋɨ' nɨyaxɨ'dɨrɨ osearɨmɨnɨrɨ rarɨŋɨnɨ.
61001016	Negɨ' A'mɨna' Jisasɨ Kiraiso eŋɨ' nea'nɨrɨ weapɨnɨ'a'pɨ na'nɨ a'waŋɨ' nɨsearɨrane'na' negɨ' dɨŋɨ' tɨ'nɨ bɨ mɨsearɨŋwanigɨnɨ. Pɨyɨŋɨ' ikayɨ'wɨ' a'ma' wigɨ' dɨŋɨ' tɨ'nɨ e'wapɨ'narɨgɨ'a'pɨ bɨ enɨ mɨsearɨŋwanigɨnɨ. Xɨ'o nikɨ'nɨrɨ ŋweaŋa'na' sɨŋwɨ' wɨnaroŋwa'one searɨŋwanigɨnɨ.
61001017	Ayɨ' rɨpɨ na'nɨ seararɨŋɨnɨ. Negɨ' a'po Gorɨxo omɨ sea'yɨ e numɨ'eyoarɨ we' i'kwiaŋwɨ'yo nɨŋwɨra'rɨrɨ'na' xɨ'o, ikɨ'nɨgɨ'a' nɨyonɨ sea'yɨ e wimo'nɨŋo aŋɨ'namɨ da'nɨ re rɨne'napɨŋɨnigɨnɨ, “Gɨ' dɨŋɨ' sɨxɨ' uyiŋa' ro na'nɨ aga yayɨ' sea'yɨmɨ da'nɨ ninarɨnɨ.” rɨne'napɨ'agɨ
61001018	none dɨ'wɨ' ŋwɨ'a'pimɨ o tɨ'nɨ nɨŋwearane'na' newanɨŋone arɨ'a' tɨ'yo da'nɨ arɨ'a' e wiŋwanigɨnɨ.
61001019	None apɨ searɨŋwa'one aiwɨ xwɨyɨ'a' Kiraiso na'nɨ wɨ'a' ro'kiamoagɨ'a'wa nɨrɨro eagɨ'a'pɨ —Apɨ aŋɨpaxɨ' “Neparɨnɨ.” yaiwipaxɨ' imo'nɨŋɨ'pɨrɨnɨ. Xwɨyɨ'a' apɨ enɨ tɨ'ŋwae'nerɨnɨ. Uyɨ'wɨ' sɨ'a' yinɨŋɨ'mɨ wɨ'a' o'ki'mɨxarɨŋɨ'pa wɨ'a' ro'kiamoagɨ'a'wa nɨrɨro eagɨ'a'pɨ axɨ'pɨ rɨ'wɨ'yo imo'nɨnɨ'a'pɨ na'nɨ wɨ'a' neao'ki'mɨxɨyimɨnɨrɨ na'nɨ neaiiarɨŋagɨ na'nɨ sɨ'mɨmaŋɨ'yo tɨnɨ'ɨ'rɨxɨnɨ. Awa nɨrɨro eagɨ'a'pɨ Jisaso a'mɨ nɨweapɨrɨ'na' wɨ'a'nɨŋɨ' no'ga unɨ'e na'nɨ uyɨ'wɨ'nɨŋɨ' wɨ'a' neao'ki'mɨxɨya unɨ'a'rɨnɨ. I'na' i'mia'o'nɨŋɨ' weaparɨŋagɨ nɨwɨnɨrane'na' xwɨyɨ'a' xɨ'o weapɨnɨ'a'pɨ na'nɨ rɨnɨŋɨ'pɨ negɨ' xwioxɨ'yo da'nɨ wɨ'a' neao'ki'mɨxɨnɨ'a'rɨnɨ.
61001020	E nɨsearɨrɨ ai' rɨpɨ na'nɨ “Ayɨ' neparɨnɨ.” yaiwi'ɨ'rɨxɨnɨ. Wɨ'a' ro'kiamoagɨ'a'wa nɨrɨro Bɨkwɨ'yo eagɨ'a'pɨ bɨ negɨ' dɨŋɨ'yo da'nɨ “Mɨ'kɨ' apɨ na'nɨ iyɨ' rɨrɨnɨnɨ?” yaiwipaxɨ' mimo'nɨnɨ.
61001021	Wɨ'a' ro'kiamoagɨ'a'wa nɨrɨro nearɨ'na' a'ma' waya' dɨŋɨ'yo da'nɨ nɨrɨro mea' Gorɨxoya' kwi'yɨ'pɨ ukɨkayo'ɨ'yo da'nɨ xwɨyɨ'a' oya'pɨnɨ nɨra ugɨ'a' eŋagɨ na'nɨ seararɨŋɨnɨ.
61002001	Eŋi'na' arɨ'owe'yɨ' wi' mimo'nɨ' wɨ'a' ro'kiamoarɨgɨ'a'wa nimo'nɨro wigɨ' a'ma'yo yapɨ' ure'wapɨyagɨ'a'pa axɨ'pɨ segɨ' imo'nɨgɨ'a'yɨ' wi' mimo'nɨ' seare'wapɨyarɨgɨ'a'wa nimo'nɨro i'nɨmɨ nimo'nɨma'na' xwɨyɨ'a' nepa mimo'nɨ' a'ma' nɨxɨ'dɨro'na' xwɨrɨ'a' ikɨxe'nɨpaxɨ' imo'nɨŋɨ'pɨ nɨseare'wapɨyiro'na' A'mɨna'o nɨperɨŋɨ'pimɨ da'nɨ ayo uroayi'roŋɨ' eŋagɨ ai' omɨ rɨ'wɨ' umopɨ'rɨ'a'rɨnɨ. E nerɨŋɨ'pimɨ da'nɨ apaxɨ' me' wia'rɨ' xwɨyɨ'a' mea'rɨnɨpɨ'rɨ'a'rɨnɨ.
61002002	Uyɨ'niɨ' yapɨ' seare'wapɨyanɨro epɨ'rɨ'a'yɨ' epɨ'rɨ'a' axɨ'pimɨ segɨ' a'ma' obaxɨ' xɨ'dɨpɨ'rɨ'a'rɨnɨ. E yarɨ'na' a'ma' Jisasomɨ dɨŋɨ' mɨwɨkwɨ'roarɨgɨ'a'yɨ' o'ɨ' Gorɨxomɨ nepa xɨxenɨ xɨ'dɨpɨ'rɨ imo'nɨŋɨ'yi na'nɨ ikayɨ'wɨ' mearɨpɨ'rɨ'a'rɨnɨ.
61002003	A'ma' yapɨ' seai'wapɨyanɨro epɨ'rɨ'a'yɨ' sɨŋwɨ' ɨ'wɨ' wɨna'rarɨgɨ'a'yɨ' eŋagɨ'a na'nɨ yapɨ' nɨseai'wapɨyirɨŋɨ'pimɨ da'nɨ segɨ' amɨpi' ɨ'wɨ' seara'pɨpɨ'rɨ'a'rɨnɨ. Xwɨyɨ'a' Gorɨxo eŋi'na' da'nɨ “Ayo xwɨyɨ'a' numea'rɨrɨ'na' e wika'rɨ'ɨmɨgɨnɨ.” yaiwia'ragɨ'pɨ sɨnɨ pɨyɨ'a' mɨwenɨnɨ. “Xwɨrɨ'a' nɨwikɨxerɨ'na' e wikɨxe'ɨmɨgɨnɨ.” yaiwiago sa' mɨwenɨnɨ.
61002004	Ayɨ' rɨpɨ na'nɨ seararɨŋɨnɨ. Eŋi'na' aŋɨ'najɨ' wa ɨ'wɨ' e'a'na' Gorɨxo axɨ'pɨ xe a'mɨ a'mɨ e'ɨ'rɨxɨnɨrɨ sɨŋwɨ' mɨwɨnɨ' mɨmenɨŋwɨ' mea'rɨnɨpɨ'rɨ'e nɨmamo'wa'rɨrɨ'na' sɨ'a' xɨ'o pɨrɨ' umamonɨ'a'yi na'nɨ sirɨrɨkɨ' sɨ'a' anɨŋɨ' yina'rɨnɨŋɨ'yo'mɨnɨ wa'rɨŋɨnigɨnɨ.
61002005	A'ma' eŋi'na' xwɨ'a' rɨri'mɨ nɨŋwearo'na' rɨkɨkɨrɨ'o' yagɨ'a' nɨ'nɨ enɨ Gorɨxo xe anɨŋɨ' e nero ŋwea'ɨ'rɨxɨnɨrɨ sɨŋwɨ' mɨwɨnɨ' xwɨrɨ'a' nɨwikɨxerɨ'na' xɨ'oya' dɨŋɨ' tɨ'nɨ iniɨgɨ' waxɨ' nɨro'ga nɨwia'pɨ'nɨmearɨ ayo nɨpɨkirɨ aiwɨ Nowaomɨ —O a'ma' ayɨ' ayo “We' ro'nɨŋɨ' imo'nɨŋɨ' Gorɨxo wimo'narɨŋɨ'pɨ apɨrɨ'anɨ?” oyaiwi'poyɨnɨrɨ wa'ɨ' uragorɨnɨ. Omɨ tɨ'nɨ xegɨ' a'ma' we' wɨ'u'mɨ da'ŋɨ' wau'mɨ tɨ'nɨ Gorɨxo yea'yɨ' wimɨxɨmeaŋɨnigɨnɨ.
61002006	Eŋi'na' a'ma' aŋɨ' Sodomɨ tɨ'nɨ Gomora tɨ'nɨ apiau'mɨ ŋweaagɨ'a'yo enɨ Gorɨxo xwɨyɨ'a' numea'rɨrɨ'na' “Sɨnɨ bɨ tɨ'nɨ ŋweapaxɨ'yɨ'manɨ.” nɨyaiwirɨ aŋɨ' apiau'mɨ rɨ'a' mamo'wa'ra'na' rɨ'a' nɨnowa'rɨrɨ ura'wɨ'nɨ imo'nɨŋɨnigɨnɨ. Gorɨxo e nɨwika'rɨrɨŋɨ'pimɨ da'nɨ ayɨ' tɨ'ŋɨ' e i'na' da'nɨ a'ma' xɨ'o wimo'narɨŋɨ'pɨ mɨxɨ'darɨgɨ'a'yo sɨŋwepɨgɨ' nɨwirɨ nene enɨ axɨ'pɨ neai'meanɨgɨnɨrɨ e'ɨ' owinɨnɨrɨ erɨrɨ' wiŋɨnigɨnɨ.
61002007	A'ma' aŋɨ' apiau'mɨ ŋweaagɨ'a'yo e nɨwika'rɨrɨ aiwɨ Rotomɨ —O a'ma' we' ro'nɨŋɨ' worɨnɨ. A'ma' aŋɨ' apiau'mɨ ŋweaagɨ'a'yɨ' rɨkɨkɨrɨ'o' aya' wi' yarɨŋagɨ'a nɨwɨnɨrɨ na'nɨ dɨŋɨ' rɨ'a' uxeŋorɨnɨ. Omɨ enɨ Gorɨxo yea'yɨ' wimɨxɨmeaŋɨnigɨnɨ.
61002008	A'ma' we' ro'nɨŋɨ' o a'ma' ayɨ' tɨ'nɨ nawi'nɨ nɨŋwearɨ'na' ayɨ' rɨ'a' kɨroarɨgɨ'a'pɨ sɨŋwɨ' wɨnɨrɨ arɨ'a' wirɨ nerɨ'na' sɨ'a' ayɨ' ayo i'kɨ'nɨŋɨ' sɨpi' wirɨ dɨŋɨ' rɨ'a' uxerɨ yagɨ' eŋagɨ na'nɨ rarɨŋɨnɨ.
61002009	Gorɨxo sɨŋwepɨgɨ' e e yayiŋɨ' eŋagɨ na'nɨ nene ananɨ dɨŋɨ' re yaiwipaxɨ'rɨnɨ, “A'mɨna'o a'ma' xɨ'o wimo'narɨŋɨ'pimɨ xɨ'darɨgɨ'a'yo ɨ'wɨ' e'ɨ'rɨxɨnɨrɨ wika'rarɨgɨ'a'pimɨ da'nɨ ananɨ yea'yɨ' wimɨxɨmeapaxɨ'rɨnɨ. A'ma' we' ro'nɨŋɨ' imo'nɨŋɨ'pɨ mɨyarɨgɨ'a'yo sɨ'a' xɨ'o a'ma' nɨyonɨ mi' o'mo'mɨxɨmɨ' enɨ'a'yi tɨ'ŋɨ' e na'nɨ ananɨ pɨrɨ' numamo'a nurɨ awi' umeŋweapaxɨ'rɨnɨ.
61002010	A'ma' sɨwɨ' piaxɨ' wea'nɨpaxɨ' imo'nɨŋɨ' ɨ'eapa' winarɨŋɨ'pɨ oyaneyɨnɨro niponɨga uro sea'yɨ e umeŋweagɨ'a'yo paimɨmɨ' wiro yarɨgɨ'a'yo aŋɨpaxɨ' sɨ'a' ayi tɨ'ŋɨ' e na'nɨ pɨrɨ' numamo'a nurɨ awi' umeŋweapaxɨ'rɨnɨ.” Nene e yaiwipaxɨ'rɨnɨ. Mimo'nɨ' seare'wapɨyarɨgɨ'a'yɨ' “Nionɨ arɨ'ki' yarɨ'na' apɨ ni'meanɨrɨ'enɨŋoɨ?” mɨyaiwi' aya' nepea'rɨma'na' wigɨ' dɨŋɨ' tɨ'nɨnɨ nɨxɨ'dɨro aŋɨ'najɨ' sea'yɨ e wimo'nɨgɨ'a'wamɨ ikayɨ'wɨ' numearɨro'na' eŋɨ' o'ɨ' bɨ yarɨgɨ'a'manɨ.
61002011	E yarɨŋagɨ'a ai' aŋɨ'najowa —Awa a'ma' ayɨ'ya' eŋɨ' sɨxɨ' ea'nɨgɨ'a'pimɨ sea'yɨ e wimo'nɨgɨ'a'warɨnɨ. Awa sea'yɨ e nɨwimo'nɨro ai' A'mɨna'oya' sɨŋwɨ' tɨ'ŋɨ' e da'nɨ xwɨyɨ'a' nuxekwɨ'morɨ'na' ikayɨ'wɨ' bɨ umeararɨgɨ'a'manɨ.
61002012	A'ma' ayɨ' naŋwɨ'nɨŋɨ' imo'nɨŋoɨ. Naŋwɨ'yɨ' wi' dɨŋɨ' neŋwɨperɨ mɨmoŋɨ'yɨ'rɨnɨ. Sa a'ma' ɨ'a' nɨxero pɨkipɨ'rɨ'a na'nɨ miarɨŋɨ'yɨ'rɨnɨ. Naŋwɨ'yɨ' dɨŋɨ' rɨ'a' nɨxeya'nɨrɨ yarɨŋɨ'pa a'ma' ayɨ' enɨ axɨ'pɨ e nero amɨpi' ayɨ' majɨ'a' imo'nɨgɨ'a'pɨ na'nɨ ikayɨ'wɨ' meararɨgɨ'a' eŋagɨ na'nɨ a'ma' naŋwɨ'yo pɨkiarɨgɨ'a'pa a'ma' ayo enɨ Gorɨxo wanɨ'nɨmɨxɨnɨ'a'rɨnɨ.
61002013	E yarɨ'na' a'ma' omɨŋɨ' egɨ'a'pɨ na'nɨ nɨgwɨ' meaarɨgɨ'a'pa a'ma' ayɨ' enɨ axɨ'pɨ wigɨ' sɨpi' egɨ'a'pɨ tɨ'nɨ xɨxenɨ wi'meanɨ'a'rɨnɨ. Ikwa'wɨyi'na' ai' pi' pi' ɨ'eapa' winɨ'ɨ'pɨ sa “I'mɨ' tɨ'nɨ oyaneyɨ.” nɨwimo'nɨro yayɨ' ne'ra warɨgɨ'a'yɨ'rɨnɨ. Ayɨ' seyɨ'ne' tɨ'nɨ nawi'nɨ nerɨmea'nɨro aiwa' sɨ'aŋɨ' nɨnɨro'na' wigɨ' ɨ'eapa' winarɨŋɨ'pɨ aya' wi' nero seyɨ'ne' sɨyikwɨ'nɨŋɨ' nɨseaxe'nɨrɨ na'nɨ aya' onɨmia' mɨseainarɨŋɨ'rɨnɨ.
61002014	Apɨxɨ' i' i' tɨ'nɨ ɨ'wɨ' oinaneyɨnɨrɨ ero ɨ'wɨ' na'nɨ wimo'narɨŋɨ'pɨ wi' mɨwa'ramo' ero yarɨgɨ'a'yɨ'rɨnɨ. A'ma' Jisasomɨ dɨŋɨ' nɨwɨkwɨ'roro ai' sɨnɨ nɨpɨkwɨnɨ dɨŋɨ' aumau'mɨ' minɨgɨ'a'yo nene yarɨŋwa'pa axɨ'pɨ oe'poyɨnɨrɨ wipiomeaarɨgɨ'a'rɨnɨ. “A'ma'ya' amɨpi' apɨ nionɨ meapaxɨ'pɨrɨnɨ.” nɨyaiwiro e'wapɨ'gɨ' inarɨgɨ'a' eŋagɨ na'nɨ Gorɨxo “Rɨxa xwɨrɨ'a' wikɨxe'ɨmɨgɨnɨ.” ra'rɨŋɨ'yɨ'rɨnɨ.
61002015	Ayɨ' o'ɨ' Gorɨxo oxɨ'dɨ'poyɨnɨrɨ wimo'narɨŋɨ'yimɨ pɨ'nɨ nɨwia'rɨmɨ xarɨxarɨ'nɨŋɨ' ne'ra xeŋwɨ'mɨnɨ nuro na'nɨ eŋi'na' sɨpi' wɨ'a' ro'kiamoagɨ' Beramoyɨ rɨnɨŋo —Omɨ xano Biorɨnɨ. O yagɨ'pimɨ ikanɨŋɨ' yarɨgɨ'a'rɨnɨ. O nɨgwɨ' na'nɨ aga aya' wi' nɨwimo'nɨrɨ na'nɨ “Pi' pi' sɨpi' imo'nɨŋɨ'pɨ ai' nerɨ'na' nɨgwɨ' nɨmearɨ na'nɨ ayɨ' ananɨ emɨ'ɨnɨ.” yaiwiagorɨnɨ. O a'ma' wo rɨxɨŋɨ' re ura'na', “Isɨrerɨyɨ' Gorɨxomɨ rɨ'wɨ' numoro ŋwɨ'a' xegɨ' bɨ imo'nɨŋɨ'pimɨ xɨ'dɨpɨ'rɨ na'nɨ ikayɨ'wɨ' tɨ'nɨ uramɨxeɨ.” ura'na' o “Nɨgwɨ' mea'mɨnɨrɨ na'nɨ ananɨ sɨpi' apɨ oemɨnɨ.” yaiwiarɨ'na' dogi' xwɨyɨ'a' na'nɨ nɨjɨ'a' mimo'nɨŋɨ' ai' wo a'ma' xwɨyɨ'a' nɨrɨrɨ'nɨŋɨ' axɨ'pɨ nɨrɨrɨ mɨxɨ' nurɨrɨ wɨ'a' ro'kiamoarɨŋo dɨŋɨ' rɨ'a' nɨxeya'nɨma'na' “Oemɨnɨ.” yaiwiarɨŋɨ'pɨ pɨ'rɨ' wiai'ki'moŋɨnigɨnɨ.
61002016	Ayɨ' o'ɨ' Gorɨxo oxɨ'dɨ'poyɨnɨrɨ wimo'narɨŋɨ'yimɨ pɨ'nɨ nɨwia'rɨmɨ xarɨxarɨ'nɨŋɨ' ne'ra xeŋwɨ'mɨnɨ nuro na'nɨ eŋi'na' sɨpi' wɨ'a' ro'kiamoagɨ' Beramoyɨ rɨnɨŋo —Omɨ xano Biorɨnɨ. O yagɨ'pimɨ ikanɨŋɨ' yarɨgɨ'a'rɨnɨ. O nɨgwɨ' na'nɨ aga aya' wi' nɨwimo'nɨrɨ na'nɨ “Pi' pi' sɨpi' imo'nɨŋɨ'pɨ ai' nerɨ'na' nɨgwɨ' nɨmearɨ na'nɨ ayɨ' ananɨ emɨ'ɨnɨ.” yaiwiagorɨnɨ. O a'ma' wo rɨxɨŋɨ' re ura'na', “Isɨrerɨyɨ' Gorɨxomɨ rɨ'wɨ' numoro ŋwɨ'a' xegɨ' bɨ imo'nɨŋɨ'pimɨ xɨ'dɨpɨ'rɨ na'nɨ ikayɨ'wɨ' tɨ'nɨ uramɨxeɨ.” ura'na' o “Nɨgwɨ' mea'mɨnɨrɨ na'nɨ ananɨ sɨpi' apɨ oemɨnɨ.” yaiwiarɨ'na' dogi' xwɨyɨ'a' na'nɨ nɨjɨ'a' mimo'nɨŋɨ' ai' wo a'ma' xwɨyɨ'a' nɨrɨrɨ'nɨŋɨ' axɨ'pɨ nɨrɨrɨ mɨxɨ' nurɨrɨ wɨ'a' ro'kiamoarɨŋo dɨŋɨ' rɨ'a' nɨxeya'nɨma'na' “Oemɨnɨ.” yaiwiarɨŋɨ'pɨ pɨ'rɨ' wiai'ki'moŋɨnigɨnɨ.
61002017	A'ma' ayɨ' iniɨgɨ' sɨmɨŋɨ' na' mɨwe' yea'yɨ' ya'rɨŋɨ'yɨ'nɨŋɨ' imo'nɨro kɨpɨŋɨ' nɨyirɨ'na' agwɨ' kɨ'kɨ'a' ya'ra'na' inia' na' mea' a'mɨ imɨŋɨ' nɨpɨpemɨ warɨŋɨ'pa'nɨŋɨ' imo'nɨro eŋagɨ'a na'nɨ sirɨrɨkɨ' anɨŋɨ' sɨ'a' yina'rɨŋɨ'yi ayɨ' na'nɨ rɨxa anɨŋɨ' meaxa'rɨ'o' ya'rɨnɨnɨ.
61002018	Ayɨ' rɨpɨ na'nɨrɨnɨ. A'ma' ayɨ' “Nionɨ pi' pi' nɨnimo'nɨrɨ'na' ananɨ emɨ'ɨnɨ.” nɨrɨro weyɨ' e nɨmearɨnɨrɨŋɨ'pimɨ da'nɨ a'ma' o'ɨ' xeŋwɨ'mɨnɨ nu'ɨ'asa'na' pɨ'nɨ nɨwia'rɨmɨ Jisasomɨ dɨŋɨ' wɨkwɨ'roarɨgɨ'a'yɨ' tɨ'nɨ iwamɨ'o' kumɨxɨnanɨro yarɨgɨ'a'yo wi'wapɨyarɨgɨ'a'rɨnɨ. Ɨ'wɨ' nene yarɨŋwa'pɨ axɨ'pɨ oe'poyɨnɨrɨ wipiomearo ɨ'eapa' wiwanɨŋɨ'yɨ' winɨ'ɨ'pimɨ da'nɨ sɨpi' oe'poyɨnɨrɨ wi'wapɨyiro yarɨgɨ'a'rɨnɨ.
61002019	Nɨwipiomearɨ'na' ɨ'wɨ' wiwanɨŋɨ'yɨ' yarɨgɨ'a'pɨ gwɨ' ɨ'a'nɨŋɨ' uxɨra'rɨŋagɨ ai' mima'yo da'nɨ re seararɨgɨ'a'rɨnɨ, “Seyɨ'ne' nene yarɨŋwa'pa axɨ'pɨ nero'na' wi' gwɨ' ɨ'a'nɨŋɨ' seaxɨrɨpaxɨ' menɨnɨ.” seararɨgɨ'a'rɨnɨ. E seararɨŋagɨ'a ai' a'ma' ɨ'wɨ'pɨ na'nɨ anɨŋɨ' mɨ'rogwɨ'nɨŋɨ' nanɨrɨ'na' ayɨ' rɨxa gwɨ' ɨ'a'nɨŋɨ' uxɨra'rɨŋagɨ na'nɨ rarɨŋɨnɨ.
61002020	A'ma' negɨ' A'mɨna' Jisasɨ Kiraiso —O negɨ' yea'yɨ' neayimɨxemeaarɨŋorɨnɨ. A'ma' o na'nɨ nɨjɨ'a' imo'nɨgɨ'a'pimɨ da'nɨ sɨwɨ' amɨpi' xwɨ'a' tɨ'yo ŋweagɨ'a'yo piaxɨ' wea'narɨŋɨ'pimɨ nɨwiai'kia'rɨmɨ numa'na' a'mɨ axɨ'pɨ nero na'nɨ apimɨ gwɨ' ɨ'a'nɨŋɨ' uxɨra'rɨŋa'na' nero'na'yɨ', ayɨ' sɨpi' rɨ'wɨ'yo imo'nɨpɨ'rɨ'a'pɨ xa'mɨ imo'nɨgɨ'a'pɨ tɨ'nɨ xɨxenɨ imo'nɨpaxɨ'manɨ.
61002021	A'ma' ayɨ' o'ɨ' we' ro'nɨŋɨ' imo'nɨŋɨ'yi na'nɨ sɨnɨ nɨjɨ'a' mimo'nɨpa nero sɨŋwɨrɨyɨ', sɨpi' aya' wi' wi'mea'mɨnɨrɨ eŋɨ'pɨ wi'meapaxɨ' aiwɨ o'ɨ' we' ro'nɨŋɨ' imo'nɨŋɨ'yi na'nɨ nɨjɨ'a' nimo'nɨma'na' sekaxɨ' aya' tɨ'ŋɨ' none searɨŋwa'pɨ nɨwiai'kiro rɨ'wɨ'mɨnɨ mamoarɨgɨ'a na'nɨ sɨpi' imo'nɨŋɨ' a'mɨ bɨ tɨ'nɨ na' sea'yɨ e wi'meanɨ'a'rɨnɨ.
61002022	Ewayɨ' xwɨyɨ'a' nene i'ni'na' re rɨnarɨŋwa' rɨpiau' tɨ'nɨ xɨxenɨ yarɨgɨ'a'rɨnɨ, “Sɨ'wi' xwɨrɨ'a' nɨda'rɨma'na' a'mɨ nurɨ manarɨŋɨ'rɨnɨ. Odɨpi' a'ma' wayɨ' pi'ra'nɨŋɨ' nɨroa'rɨma'na' eŋa'na' a'mɨ xwɨrɨŋwɨ'yo gɨ'niɨ' inarɨŋɨ'rɨnɨ.” rɨnarɨŋwa'piau' tɨ'nɨ xɨxenɨ yarɨgɨ'a'rɨnɨ.
61003001	Gɨ' dɨŋɨ' sɨxɨ' seayiŋa'yɨ'ne', xwɨyɨ'a' wɨ'a' ro'kiamoagɨ'a'wa —Awa Gorɨxo “E e'ɨ'rɨxɨnɨ.” wimo'narɨŋɨ'pɨnɨ oyaneyɨnɨrɨ yagɨ'a'warɨnɨ. Awa eŋi'na' nɨrɨro eagɨ'a'pɨ tɨ'nɨ sekaxɨ' amɨpi' A'mɨna'o, yea'yɨ' neayimɨxemeaarɨŋo rɨŋɨ' wa'ɨ' wurɨmeiarɨŋwa'one searɨŋwa'pɨ tɨ'nɨ xwɨyɨ'a' apɨ seyɨ'ne' a'mɨ dɨŋɨ' sɨxɨ' ni'nɨro pi'ra'nɨŋɨ' omo'poyɨnɨrɨ dirɨrɨ' seaimɨ na'nɨ eŋi'na' payɨ' wɨna nearɨ mo'napɨŋanigɨnɨ. Agwɨ enɨ axɨ'pɨ nerɨ a'mɨ wɨna nearɨ mo'naparɨŋɨnɨ.
61003002	Gɨ' dɨŋɨ' sɨxɨ' seayiŋa'yɨ'ne', xwɨyɨ'a' wɨ'a' ro'kiamoagɨ'a'wa —Awa Gorɨxo “E e'ɨ'rɨxɨnɨ.” wimo'narɨŋɨ'pɨnɨ oyaneyɨnɨrɨ yagɨ'a'warɨnɨ. Awa eŋi'na' nɨrɨro eagɨ'a'pɨ tɨ'nɨ sekaxɨ' amɨpi' A'mɨna'o, yea'yɨ' neayimɨxemeaarɨŋo rɨŋɨ' wa'ɨ' wurɨmeiarɨŋwa'one searɨŋwa'pɨ tɨ'nɨ xwɨyɨ'a' apɨ seyɨ'ne' a'mɨ dɨŋɨ' sɨxɨ' ni'nɨro pi'ra'nɨŋɨ' omo'poyɨnɨrɨ dirɨrɨ' seaimɨ na'nɨ eŋi'na' payɨ' wɨna nearɨ mo'napɨŋanigɨnɨ. Agwɨ enɨ axɨ'pɨ nerɨ a'mɨ wɨna nearɨ mo'naparɨŋɨnɨ.
61003003	Xwɨyɨ'a' nepa imo'nɨŋɨ' rɨmɨ' rɨpɨ na'nɨ “Ayɨ' aŋɨpaxɨ'rɨ'anɨ?” yaiwi'ɨ'rɨxɨnɨ. Sɨ'a' yoparɨ'yɨ' tɨ'ŋi'na' a'ma' rɨperɨrɨ' seamepɨ'rɨ'a'yɨ' seyɨ'ne' we' ro'nɨŋɨ' yarɨŋagɨ'a nɨseanɨro wigɨ' ɨ'eapa' winarɨŋɨ'pɨ nɨxɨ'dɨro na'nɨ rɨperɨrɨ' nɨseamero
61003004	re searɨpɨ'rɨ'a'rɨnɨ, “Segɨ' mima'yo da'nɨ ‘A'mɨ nɨweapɨmɨ'a'rɨnɨ.’ searɨŋɨ'yɨ' rɨxa na' gi weaparɨnɨ? Negɨ' a'powa rɨxa pegɨ'a'mɨ aiwɨ amɨpi' xwɨ'a'ri' tɨ'nɨ aŋɨ'na tɨ'nɨ iwamɨ'o' imo'nɨŋe da'nɨ imo'nɨŋɨ'yɨ' sɨnɨ axɨ'pɨ imo'nɨŋagɨ na'nɨ seararɨŋwɨnɨ.” searɨpɨ'rɨ'a'rɨnɨ.
61003005	Rɨperɨrɨ' e nɨsearɨro'na' rɨpɨ na'nɨ dɨŋɨ' arɨ'a' ikeamopɨ'rɨ'a'rɨnɨ. Eŋi'na' Gorɨxo xwɨyɨ'a' ra'na' aŋɨ'na imo'nɨrɨ xwɨ'a'ri' iniɨgɨ'yo da'nɨ nimo'nɨrɨ'na' iniɨgɨ'yo i'nɨmɨ eŋe da'nɨ sɨŋa'nɨ imo'nɨrɨ eŋɨ'rɨnɨ.
61003006	Iniɨgɨ' tɨ'nɨ enɨ Gorɨxo xwɨ'a' i'na' imo'nɨŋɨ'ri' “Xwɨrɨ'a' oikɨxenɨ.” ra'na' iniɨgɨ' waxɨ' nɨro'ga nɨwia'pɨ'nɨmearɨ a'ma' xwɨ'a'ri'mɨ ŋweagɨ'a'yo anɨ'nɨmɨxɨŋɨ' aiwɨ apɨ na'nɨ arɨ'a' nikeamoro rɨperɨrɨ' searɨpɨ'rɨ'a'rɨnɨ.
61003007	E nerɨŋɨ' aiwɨ aŋɨ'na tɨ'nɨ xwɨ'a'ri' tɨ'nɨ agwɨ ri'na' imo'nɨŋɨ'piau' xwɨyɨ'a' axoya'pimɨ da'nɨ rɨ'a' nɨ'wɨnɨgɨnɨrɨ ra'rɨnɨnɨ. Sɨ'a' a'ma' xɨ'o wimo'narɨŋɨ'pɨ mɨxɨ'darɨgɨ'a'yo xwɨyɨ'a' numea'rɨrɨ wanɨ'nɨmɨxɨnɨ'a'yi imo'nɨ'e na'nɨ ra'rɨnɨnɨ.
61003008	E nerɨ ai' dɨŋɨ' sɨxɨ' seayiŋa'yɨ'ne', seyɨ'ne' searɨmɨ' rɨpɨ na'nɨ rɨ'wɨ' mukɨnɨmopanɨ. Gorɨxoya' sɨŋwɨ'yo da'nɨ xwiogwɨ' 1,000 nɨpwerɨ ai' sɨ'a' na' wɨyinɨ'nɨŋɨ' o'rarɨŋɨ'rɨnɨ. Sɨ'a' na' wɨyinɨ no'rɨrɨ ai' xwiogwɨ' 1,000 nɨŋɨ' pwearɨŋɨ'rɨnɨ.
61003009	A'mɨna'o noneya' mima'yo da'nɨ “A'mɨ nɨweapɨmɨ'a'rɨnɨ.” nearɨŋɨ'pɨ na'nɨ a'ma' wi' “O rɨxa mɨweapɨ' yo'mɨŋɨ' yarɨnɨ.” yaiwiarɨgɨ'a'pa axɨ'pɨ e mɨyarɨnɨnɨ. Nene na'nɨ wenɨŋɨ' nerɨ ŋweanɨ. Yo'mɨŋɨ' ayɨ' rɨpɨ na'nɨ yarɨnɨ. A'ma' wi' manɨ'nɨpa ero nɨ'nɨ wigɨ' ɨ'wɨ' yarɨgɨ'a'pɨ rɨ'wɨ'mɨnɨ mamoro e'ɨ'rɨxɨnɨrɨ na'nɨ sɨnɨ yo'mɨŋɨ' yarɨnɨ.
61003010	E nerɨ ai' sɨ'a' o a'mɨ nɨweapɨnɨ'a na'nɨ A'mɨna'oya'ɨ rɨnɨŋɨ'yi “A'ma' ɨ'wɨ' mea'mɨnɨrɨ rɨ'a barɨnɨ?” mɨyaiwi' maiwi' ŋweaŋa'na' wi'meaarɨŋɨ'pa sɨ'a' ayi enɨ axɨ'pɨ e seai'meanɨ'a'rɨnɨ. Sɨ'a' ayi aŋɨ' pɨrɨ' ɨwɨ' tɨ'nɨ rɨ'a' nɨnɨrɨ anɨpa' imo'nɨrɨ amɨpi' aŋɨ' pɨrɨ'yo da'nɨ wɨ'a' o'narɨŋɨ'yɨ' nɨ'nɨ rɨ'mɨmenɨŋwɨ' nea'nɨrɨ'na' rɨ'a' nowa'rɨrɨ xwɨ'a'ri' tɨ'nɨ amɨpi' xwɨ'a'yo yarɨŋɨ'yɨ' tɨ'nɨ nɨ'nɨ rɨ'a' nɨnɨrɨ yayɨmɨ' yowa'rɨrɨ enɨ'a'rɨnɨ.
61003011	Apɨ nɨpɨnɨ rɨ'a' e nowa'rɨnɨ'a' eŋagɨ na'nɨ seyɨ'ne' a'ma' Gorɨxo wimo'narɨŋɨ'pimɨ xɨ'dɨro we' ro'nɨŋɨ' imo'nɨŋɨ'pɨnɨ ero yarɨgɨ'a'yɨ' yapɨ nimo'nɨro axɨ'pɨ e'ɨ'rɨxɨnɨ.
61003012	E nero'na'yɨ', sɨ'a' Gorɨxo Bɨnɨ'a'ɨ rɨnɨŋɨ'yi “Gi'na' parɨmonɨ'a'rɨnɨ?” nɨyaiwiro aŋɨ'nɨ ayɨ' rɨrɨxa'ɨ'nɨŋɨ' nero mo'naparɨŋoɨ. Sɨ'a' ayimɨnɨ aŋɨ'na rɨ'a' nowa'rɨrɨ aŋɨ' pɨrɨ'yo da'nɨ wɨ'a' o'narɨŋɨ'pɨ rɨ'mɨmenɨŋwɨ' nea'nɨrɨ'na' i'kimɨmɨ' enɨ'a'rɨnɨ.
61003013	E nerɨ ai' xɨ'o sɨ'mɨmaŋɨ'yo da'nɨ nearɨŋɨ' eŋagɨ na'nɨ nene aŋɨ' sɨŋɨ' wɨna tɨ'nɨ xwɨ'a' sɨŋɨ' wɨri' tɨ'nɨ imo'nɨnɨ'a'piau' —Apiau'mɨ we' ro'nɨŋɨ' imo'nɨgɨ'a'nɨ ŋweapɨ'rɨ'a'piau'rɨnɨ. Apiau' na'nɨ wenɨŋɨ' nerɨ ŋweaŋwɨnɨ.
61003014	Ayɨna'nɨ dɨŋɨ' sɨxɨ' seayiŋa'yɨ'ne' apiau' na'nɨ wenɨŋɨ' nero nɨŋwearo na'nɨ Gorɨxo pi'ra'nɨŋɨ' nɨwayɨro'nɨrane ŋweaŋagwɨ oneanɨnɨrɨ rɨ'wɨ' sɨwɨ'a' mɨyi' “Amɨpi' bɨ na'nɨ rɨ'a' mɨmea'rɨnɨpa nerane i'kwɨra'ɨ'nɨŋɨ' sɨyikwɨ' mi'nɨ' e'wanɨgɨnɨ.” nɨyaiwiro nɨyunɨro e'ɨ'rɨxɨnɨ.
61003015	E nero'na' negɨ' A'mɨna'o aŋɨ'nɨ a'mɨ mɨweapɨ' yo'mɨŋɨ' yarɨŋɨ'pɨ na'nɨ re yaiwi'ɨ'rɨxɨnɨ, “A'ma' obaxɨ'yo yea'yɨ' uyimɨxemea'mɨ'a'nɨrɨ yarɨnɨ.” yaiwi'ɨ'rɨxɨnɨ. Negɨ' nɨrɨxɨ'mea'o Poro enɨ dɨŋɨ' e'mɨ' sai'mɨ' moŋɨ' Gorɨxo sɨxɨ' umi'moŋɨ'pimɨ da'nɨ nɨrɨrɨ rɨ'wamɨŋɨ' nearɨ'na' axɨ'pɨ rɨpɨ'nɨŋɨ' nɨrɨrɨ nearɨ seamo'napɨŋɨ' eŋagɨ na'nɨ e yaiwi'ɨ'rɨxɨnɨ.
61003016	Payɨ' o eaarɨŋɨ'yɨ' nɨ'nɨ apɨ na'nɨ enɨ axɨ'pɨ nɨrɨrɨ eaarɨŋɨ'rɨnɨ. Xwɨyɨ'a' payɨ' ayo ea'nɨŋɨ'yɨ' wi' sɨŋa'nɨ mipɨmo'nɨŋagɨ na'nɨ apaxɨ' me' nɨjɨ'a' imo'nɨpaxɨ' mimo'nɨnɨ. A'ma' majɨ'a' nika'rɨnɨro dɨŋɨ' bɨ bɨ momearɨgɨ'a'yɨ' xwɨyɨ'a' apɨ ikweakwɨ'mɨ' nɨrɨro rarɨgɨ'a'rɨnɨ. Xwɨyɨ'a' Gorɨxoya' Bɨkwɨ'yo rɨnɨŋɨ'yɨ' a'mɨ wi' enɨ ikweakwɨ'mɨ' nɨrɨro xeŋwɨ'nɨ nɨrɨrɨŋɨ'pimɨ da'nɨ sɨ'a' yoparɨ'yi imo'nɨnɨ'e na'nɨ rɨ'a' mea'rɨnarɨgɨ'a'rɨnɨ.
61003017	Ayɨna'nɨ dɨŋɨ' sɨxɨ' seayiŋa'yɨ'ne', apɨ na'nɨ seyɨ'ne' rɨxa nɨjɨ'a' imo'nɨŋagɨ'a na'nɨ a'ma' rɨ'a' xearɨmɨxarɨgɨ'a'yɨ' sɨpi' nero xeŋwɨ'mɨnɨ warɨ'na' seyɨ'ne' enɨ axɨ'pɨ e'wapɨ'gɨ' inɨro Jisasomɨ dɨŋɨ' nɨwɨkwɨ'roro sɨ'kɨ'kɨ'nɨŋɨ' onɨgɨ'a'yɨ'ne' pie'roro epɨ'rɨxɨnɨrɨ awi'nɨŋɨ' ro'nɨ'ɨ'rɨxɨnɨ.
61003018	Niai'wɨ' apɨ'roarɨŋɨ'pa axɨ'pɨ seyɨ'ne' a'ma'yo aya' urɨmɨxarɨgɨ'a'pɨ xwe' napɨ'ro'a urɨ nɨjɨ'a' negɨ' A'mɨna' Jisasɨ Kiraiso, yea'yɨ' neayimɨxemeaarɨŋo na'nɨ imo'nɨgɨ'a'pɨ apɨ enɨ xwe' napɨ'ro'a urɨ e'wɨnɨgɨnɨ. Agwɨ ri'na'ranɨ, na' rɨ'wɨ'yoranɨ, omɨ anɨŋɨ' i'ni'na' sea'yɨ e ume'wanɨgɨnɨ. “E e'wanɨgɨnɨ.” nimo'narɨnɨ.
62001001	Iwamɨ'o' xwɨ'a'ri' tɨ'nɨ aŋɨ'na tɨ'nɨ imɨxɨnɨŋi'na' eŋo na'nɨ —Omɨ arɨ'a' wirane negɨ' sɨŋwɨ' tɨ' tɨ'nɨ wɨnɨrane sɨŋwɨ' wɨnaxɨ'dɨrane we' tɨ'nɨ ɨ'a' xɨrɨrane eŋwa'orɨnɨ. Xwɨyɨ'a' dɨŋɨ' nɨyɨmɨŋɨ' imo'nɨŋɨ'pɨ na'nɨ neai'wapɨyiŋorɨnɨ.
62001002	Dɨŋɨ' nɨyɨmɨŋɨ' imo'nɨŋwa'pɨ na'nɨ sɨxɨ' neami'moarɨŋorɨnɨ. Xegɨ' sɨ'mɨmaŋɨ' sɨwa' neainɨ'agɨ sɨŋwɨ' wɨnɨŋwa' eŋagɨ na'nɨ neai'meaŋɨ' mɨ'kone dɨŋɨ' nɨyɨmɨŋɨ'pɨ na'nɨ mɨ'kɨ' ikiŋo na'nɨ —O eŋi'na' da'nɨ i'ni'na' a'po Gorɨxo tɨ'nɨ nawi'nɨ ŋweagɨ'i'o xegɨ' sɨ'mɨmaŋɨ' sɨwa' neainɨŋorɨnɨ. O na'nɨ xwɨyɨ'a'pɨ sopɨŋɨ'nɨŋɨ' nɨworane wa'ɨ' seararɨŋwɨnɨ.
62001003	Seyɨ'ne' tɨ'nɨ aga nawi'nɨ xɨrɨnɨŋwae'ne imo'nɨrane dɨŋɨ' axɨ'pɨnɨ nawi'nɨ xɨrɨrane yanɨ'wa' na'nɨ sɨŋwɨ' wɨnɨrane arɨ'a' wirane eŋwa'o na'nɨ wa'ɨ' seararɨŋwɨnɨ. None aga dɨŋɨ' na' bɨnɨ nimo'nɨrane xɨrɨnɨŋwa'wau', ayɨ' a'po Gorɨxo tɨ'nɨ xewaxo Jisasɨ Kiraiso tɨ'nɨ awau' eŋagɨ'i na'nɨ seararɨŋwɨnɨ.
62001004	Dɨŋɨ' niɨ'a' nɨneainɨrɨ'na' bɨ onɨmia'pɨ mɨneainɨ' aga sea'yɨ e neainɨnɨ'a na'nɨ rɨ'wamɨŋɨ' rɨpɨ nearɨ seaiapowa'rarɨŋɨnɨ.
62001005	Xwɨyɨ'a' Jisaso yaŋɨ' neaiapowa'rɨ'agɨ arɨ'a' wiŋwa' wa'ɨ' seararɨŋwa'pɨ, ayɨ' rɨpɨrɨnɨ. Gorɨxo wɨ'a'nɨŋɨ' imo'nɨŋorɨnɨ. Onɨmia'pɨ bɨ ai' sɨ'a' mɨyɨki'nɨŋorɨnɨ.
62001006	Ayɨna'nɨ nene “O tɨ'nɨ nawi'nɨ xɨrɨnɨŋwae'nerɨnɨ.” nɨrɨnɨrane ai' maŋɨ' nɨwiai'kirane sɨ'a' yɨki'nɨŋe nemerane'na'yɨ', yapɨ' rarɨŋwɨnɨ. Nepaxɨŋɨ' imo'nɨŋɨ'pɨ wi' mɨyarɨŋwɨnɨ.
62001007	E nerɨ ai' nene uyɨ'niɨ' bɨ me' wɨ'a' o'ki'nɨŋe xɨ'o ŋweaŋɨ'pa nene enɨ wɨ'a' o'ki'nɨŋe nemerane'na'yɨ', xɨ'o tɨ'nɨ nawi'nɨ anɨ xɨrɨnɨŋwae'ne imo'nɨrane xɨ'o nene naŋɨ' imo'nanɨ'wa' na'nɨ ragɨ' xewaxo Jisaso nɨperɨ'na' puŋɨ'pimɨ da'nɨ ɨ'wɨ' nɨpɨnɨ yarɨŋwa'pɨ na'nɨ igɨ'a'nɨŋɨ' neaea'morɨ yarɨŋɨ'rɨnɨ.
62001008	Nene “Ɨ'wɨ' bɨ mɨyarɨŋwae'nerɨnɨ.” nɨrɨnɨrane'na'yɨ', newanɨŋene yapɨ' e'wapɨ'narɨŋwɨnɨ. Nepa imo'nɨŋɨ'pɨ bɨ ɨ'a' mɨxɨrarɨŋwɨnɨ.
62001009	E nerɨ ai' nene xɨ'oya' arɨ'a' eŋe da'nɨ ɨ'wɨ' yarɨŋwa'pɨ na'nɨ waropa'rɨ' ninɨrane'na'yɨ', o dɨŋɨ' uŋwɨra'rɨpaxɨ' imo'nɨŋɨ'pɨ tɨ'nɨ xɨxenɨ erɨ we' ro'nɨŋɨ' imo'nɨŋɨ'pɨ tɨ'nɨ xɨxenɨ erɨ yarɨŋo eŋagɨ na'nɨ ananɨ ɨ'wɨ' yarɨŋwa'pɨ yokwarɨmɨ' neaiirɨ uyɨ'niɨ' yarɨŋwa'pɨ nɨpɨnɨ igɨ'a'nɨŋɨ' neaea'moirɨ yarɨŋɨ'rɨnɨ.
62001010	Nene “Ɨ'wɨ' bɨ meŋwa'rɨnɨ.” nɨrɨnɨrane'na'yɨ', “A'ma' nɨ'nɨ ɨ'wɨ' yarɨgɨ'a'rɨnɨ.” rɨŋomɨ yapɨ' rarɨŋo'nɨŋɨ' wimɨxanɨrɨ yarɨŋwɨnɨ. Xwɨyɨ'a' o nearɨŋɨ'pɨ bɨ ɨ'a' mɨxɨrarɨŋwɨnɨ.
62002001	Gɨ' niai'wɨ'piayɨ'ne', ɨ'wɨ' mepa e'ɨ'rɨxɨnɨrɨ rɨ'wamɨŋɨ' rɨpɨ seyɨ'ne' na'nɨ eaarɨŋɨnɨ. E nerɨ ai' wiene ɨ'wɨ' nerɨ'na'yɨ', arɨra' neaiarɨŋo a'po Gorɨxo tɨ'ŋɨ' e nɨro'ma'na' yokwarɨmɨ' owiinɨrɨ neaurɨyarɨnɨ. We' ro'nɨŋɨ' o, ayɨ' Jisasɨ Kiraiso na'nɨ rarɨŋɨnɨ.
62002002	O xewanɨŋo nɨperɨ'na' rɨdɨyowa'nɨŋɨ' ninɨrɨ xano Gorɨxomɨ nɨwiapemɨxɨrɨ na'nɨ negɨ' ɨ'wɨ' yarɨŋwa'pɨ yokwarɨmɨ' neaiinɨ'a na'nɨ imo'nɨŋorɨnɨ. Ɨ'wɨ' nene yarɨŋwa'pɨnɨ marɨ'a'ɨ, ɨ'wɨ' a'ma' xwɨ'a' rɨri' nɨri'mɨnɨ amɨ gɨmɨ ŋweagɨ'a'yɨ' yarɨgɨ'a'pɨ na'nɨ enɨ nɨwiapemɨxɨrɨ na'nɨ yokwarɨmɨ' wiinɨ'a na'nɨ imo'nɨŋorɨnɨ.
62002003	Nene xɨ'o sekaxɨ' nearɨŋɨ'pimɨ nɨxɨ'dɨrane'na'yɨ', wonɨ wonɨ dɨŋɨ' re yaiwinɨpaxenerɨnɨ, “Nionɨ o na'nɨ nepa nɨjɨ'a' nimo'nɨrɨ o tɨ'nɨ nawi'nɨ ika'rɨnɨŋa'yɨ' wonɨrɨ'anɨ?” yaiwinɨpaxenerɨnɨ.
62002004	A'ma' wo “Nionɨ o na'nɨ nɨjɨ'a' nimo'nɨrɨ o tɨ'nɨ nawi'nɨ ika'rɨnɨŋa'onɨrɨnɨ.” nɨrɨnɨrɨ ai' sekaxɨ' nearɨŋɨ'pɨ xɨxenɨ mɨyarɨŋo eŋa'na'yɨ', yapɨ' rarɨŋɨ'rɨnɨ. Nepa imo'nɨŋɨ' Gorɨxo nearɨŋɨ'pɨ ɨ'a' xɨrarɨŋɨ'manɨ.
62002005	E nerɨ ai' xwɨyɨ'a' Gorɨxo nearɨŋɨ'pɨ go go nɨxɨ'dɨrɨ'na'yɨ', omɨ u'rapi' nerɨ dɨŋɨ' sɨxɨ' muyi' aga xɨxenɨ pi'ra'nɨŋɨ' dɨŋɨ' sɨxɨ' uyinɨ. Nene apɨ nerane'na' “Gorɨxo tɨ'nɨ nawi'nɨ ika'rɨnɨŋwae'nerɨ'anɨ?” yaiwinanɨ'wɨnɨ.
62002006	A'ma' wo “Nionɨ Jisaso tɨ'nɨ nawi'nɨ kumɨxɨnɨgwɨ'i' wonɨrɨnɨ.” nɨrɨnɨrɨ'na'yɨ', Jisaso xwɨ'a' tɨ'yo nemerɨ'na' xano wimo'nɨŋɨ'pɨ nɨpɨnɨ ya'rɨŋɨ'pa axɨ'pɨ e'wɨnɨgɨnɨ.
62002007	Gɨ' dɨŋɨ' sɨxɨ' seayiŋa'yɨ'ne', “O sekaxɨ' sɨŋɨ' bɨ nɨrɨrɨ rɨ'wamɨŋɨ' eaarɨnɨ.” mɨyaiwipanɨ. Iwamɨ'o' imo'nɨŋi'na' da'nɨ sekaxɨ' Jisaso rɨŋɨ' seyɨ'ne' nɨjɨ'a' imo'nɨgɨ'a'pɨ —Apɨ xwɨyɨ'a' seyɨ'ne' arɨ'a' wigɨ'a'pɨrɨnɨ. Apɨ na'nɨ nɨrɨrɨ eaarɨŋɨnɨ.
62002008	E nɨsearɨrɨ ai' sɨ'a' yinɨŋɨ'pɨ rɨxa nɨdeaxa nurɨ wɨ'a' o'narɨŋɨ'pa Jisaso xewanɨŋo neai'wapɨyiŋɨ'pɨ rɨxa o'narɨŋagɨ na'nɨ nionɨ “Sekaxɨ' Jisaso rɨŋɨ'pɨ sɨŋɨ' imo'nɨnɨ.” searɨpaxɨ'rɨnɨ. Xa'mɨ xewanɨŋoya' sekaxɨ'pimɨ nɨxɨ'dɨrɨ yarɨŋagɨ wɨnɨrane agwɨ seyɨ'ne' nɨxɨ'dɨro yarɨŋagɨ'a seanɨrane nerane na'nɨ “Xwɨyɨ'a' apɨ nepaxɨŋɨ' imo'nɨŋɨ'pɨrɨ'anɨ?” yaiwiarɨŋwɨnɨ.
62002009	A'ma' wo “Nionɨ Jisaso neai'wapɨyiŋɨ'pɨ nɨxɨ'dɨrɨ wɨ'a' o'kiŋe emearɨŋa' wonɨrɨnɨ.” nɨrɨnɨrɨ ai' xexɨrɨ'mea'yo sɨ'mɨ' tɨ'nɨ nɨwirɨ'na'yɨ', sɨnɨ sɨ'a' yinɨŋɨ'mɨ'nɨŋɨ' ŋweanɨ.
62002010	A'ma' Jisaso neai'wapɨyiŋɨ'pɨ tɨ'nɨ xɨxenɨ nerɨ xexɨrɨ'mea'yo dɨŋɨ' sɨxɨ' uyarɨŋɨ' go go, ayɨ' wɨ'a' o'kiŋe nɨŋwearɨ na'nɨ xexɨrɨ'mea'yɨ' o'rea'mioapaxɨ' wi' wi'wapɨyarɨŋɨ'manɨ.
62002011	E nerɨ ai' xexɨrɨ'mea'yo sɨ'mɨ' tɨ'nɨ wiarɨŋɨ' go go, ayɨ' sɨ'a' yinɨŋe'nɨŋɨ' imo'nɨŋe ŋwearɨ aŋɨ' emerɨ nerɨ'na' xegɨ' sɨŋwɨ'yo sɨ'a' uyinɨŋagɨ na'nɨ xɨ'o gɨmɨ na'nɨ warɨŋe majɨ'a' imo'nɨŋorɨnɨ.
62002012	Niai'wɨ'piayɨ'ne', Jisasɨ Kiraiso neaiiŋɨ'pimɨ da'nɨ segɨ' ɨ'wɨ' yarɨgɨ'a'pɨ Gorɨxo rɨxa yokwarɨmɨ' seaiiŋɨ' eŋagɨ na'nɨ apiayɨ'ne' na'nɨ nɨrɨrɨ rɨ'wamɨŋɨ' eaarɨŋɨnɨ.
62002013	A'mɨna'oyɨ'ne', soyɨ'ne' iwamɨ'o' imo'nɨŋi'na' eŋo tɨ'nɨ nawi'nɨ ika'rɨnɨro nɨjɨ'a' imo'nɨro eŋagɨ'a na'nɨ soyɨ'ne' na'nɨ nɨrɨrɨ rɨ'wamɨŋɨ' eaarɨŋɨnɨ. A'ma' sɨwarɨ'a' rɨgɨ'oyɨ'ne', soyɨ'ne' sɨpi' imo'nɨŋomɨ —Ayɨ' oboyɨ rɨnɨŋo na'nɨ rarɨŋɨnɨ. Omɨ rɨxa xopɨra'rɨ' wi'ɨ'a' eŋagɨ na'nɨ nionɨ soyɨ'ne' na'nɨ nɨrɨrɨ rɨ'wamɨŋɨ' eaarɨŋɨnɨ. Niai'wɨ'yɨ'ne', seyɨ'ne' a'po Gorɨxo tɨ'nɨ nawi'nɨ ika'rɨnɨro nɨjɨ'a' imo'nɨro eŋagɨ'a na'nɨ seyɨ'ne' na'nɨ nɨrɨrɨ rɨ'wamɨŋɨ' eaarɨŋɨnɨ.
62002014	A'mɨna'oyɨ'ne', soyɨ'ne' iwamɨ'o' imo'nɨŋi'na' eŋo tɨ'nɨ nawi'nɨ ika'rɨnɨro nɨjɨ'a' imo'nɨro eŋagɨ'a na'nɨ soyɨ'ne' na'nɨ nɨrɨrɨ rɨ'wamɨŋɨ' eaarɨŋɨnɨ. A'ma' sɨwarɨ'a' rɨgɨ'oyɨ'ne', soyɨ'ne' Jisasomɨ nuxɨ'dɨro'na' eŋɨ' sɨxɨ' ea'nɨro xwɨyɨ'a' Gorɨxoya'pɨ aumau'mɨ' inɨro sɨpi' imo'nɨŋomɨ xopɨra'rɨ' wiro egɨ'a' eŋagɨ na'nɨ soyɨ'ne' na'nɨ nɨrɨrɨ rɨ'wamɨŋɨ' eaarɨŋɨnɨ.
62002015	Seyɨ'ne' amɨpi' sɨpi' xwɨ'a' tɨ'yo da'ŋɨ' yarɨgɨ'a'pimɨ dɨŋɨ' sɨxɨ' muyipa ero amɨpi' nɨ'nɨ xwɨ'a' tɨ'yo weŋɨ'yo dɨŋɨ' sɨxɨ' muyipa ero e'ɨ'rɨxɨnɨ. Amɨpi' xwɨ'a' tɨ'yo da'ŋɨ' yarɨgɨ'a'pimɨ go go dɨŋɨ' sɨxɨ' nuyirɨ'na'yɨ', a'po Gorɨxomɨ dɨŋɨ' sɨxɨ' muyinɨnɨ.
62002016	Ayɨ' rɨpɨ na'nɨ seararɨŋɨnɨ. Amɨpi' xwɨ'a' tɨ'yo da'ŋɨ' yarɨgɨ'a'pɨ ɨ'wɨ' na'nɨ ɨ'eapa' winarɨŋɨ'pɨranɨ, sɨŋwɨ' ɨ'wɨ' wɨnarɨgɨ'a'pɨranɨ, “Amɨpi' xwe' tɨ'ŋa'onɨrɨ'anɨ?” nɨyaiwinɨrɨ sea'yɨ e menarɨgɨ'a'pɨranɨ, apɨ nɨpɨnɨ a'po Gorɨxoya' dɨŋɨ'yo da'nɨ yarɨgɨ'a'manɨ. Sɨpi' xwɨ'a' tɨ'yo da'ŋɨ' imo'nɨŋɨ' yarɨgɨ'a' eŋagɨ na'nɨ seararɨŋɨnɨ.
62002017	Amɨpi' sɨpi' xwɨ'a' tɨ'yo da'ŋɨ' yarɨgɨ'a'pɨ anɨpa' nimo'ga urɨ ɨ'eapa' nɨwinɨrɨ “Apɨ nionɨya' eŋa'na' ananɨrɨnɨ.” yaiwiarɨgɨ'a'pɨ apɨ enɨ anɨpa' nimo'ga urɨ enɨ'a' eŋagɨ aiwɨ a'ma' Gorɨxo “E e'ɨ'rɨxɨnɨ.” yaiwiarɨŋɨ'pimɨ xɨ'darɨgɨ'a'yɨ' anɨpa' wi' mimo'nɨ' anɨŋɨ' i'ni'na' ŋweapɨ'rɨ'a' eŋagɨ na'nɨ amɨpi' xwɨ'a' tɨ'yo eŋɨ'pimɨ dɨŋɨ' sɨxɨ' muyipa e'ɨ'rɨxɨnɨ.
62002018	Gɨ' niai'wɨ'yɨ'ne', sɨ'a' yoparɨ'yɨ' imo'nɨni'na' rɨxa ri'na'rɨnɨ. Eŋi'na' da'nɨ arɨ'a' re wiŋwa'pɨ tɨ'nɨ xɨxenɨ “A'ma' Kiraisomɨ xopɨra'rɨ' wimɨnɨrɨ yarɨŋo rɨxa nɨbɨnɨ'a'rɨnɨ.” arɨ'a' e wiŋwa'pɨ tɨ'nɨ xɨxenɨ agwɨ ri'na' a'ma' Kiraisomɨ xopɨra'rɨ' wianɨro yarɨgɨ'a'yɨ' rɨxa nimo'nɨro ŋweaŋoɨ. Ayɨ' rɨxa nimo'nɨro yarɨŋagɨ'a sɨŋwɨ' nɨwɨnɨrane na'nɨ “Sɨ'a' yoparɨ'yɨ' imo'nɨni'na' rɨxa ri'na'rɨ'anɨ?” yaiwiŋwɨnɨ.
62002019	A'ma' ayɨ' xa'mɨ none tɨ'nɨ nawi'nɨ nerɨmea'nayirane ai' nepa none tɨ'nɨ nawi'nɨ mimo'nɨpa nero na'nɨ pɨ'nɨ nɨneawia'rɨmɨ ugɨ'a'yɨ'rɨnɨ. Ayɨ' nepa none tɨ'nɨ kumɨxɨnɨŋwa'yɨ' nimo'nɨro sɨŋwɨrɨyɨ', none tɨ'nɨ ananɨ ŋweaanɨro egɨ'a'rɨnɨ. E nerɨ ai' “Ayɨ' negɨ' imo'nɨgɨ'a'yɨ' wi' menɨnɨ.” yaiwianɨ na'nɨ pɨ'nɨ nɨneawia'rɨmɨ ugɨ'a'rɨnɨ.
62002020	Seyɨ'ne' ayɨ'nɨŋɨ' imo'nɨgɨ'a' wiyɨ'ne'manɨ. Gorɨxoya' kwi'yɨ'pɨ rɨxa seaai'nɨŋɨ'yɨ'ne' eŋagɨ'a na'nɨ xwɨyɨ'a' nepaxɨŋɨ' imo'nɨŋɨ'pɨ na'nɨ seyɨ'ne' rɨxa nɨjɨ'a'rɨnɨ.
62002021	“Nene sɨnɨ majɨ'a' imo'nɨŋagwɨ na'nɨ rɨ'wamɨŋɨ' rɨpɨ nearɨ mo'naparɨnɨ.” rɨseaimo'narɨnɨ? Oweoɨ, seyɨ'ne' rɨxa nɨjɨ'a' nimo'nɨro “Xwɨyɨ'a' nepaxɨŋɨ' imo'nɨŋɨ'pɨ ɨ'a' nɨxɨrɨrɨŋɨ'pimɨ da'nɨ wi' yapɨ' rɨpaxɨ' menɨnɨ.” nɨjɨ'a' e enɨ imo'nɨŋagɨ'a na'nɨ rɨ'wamɨŋɨ' rɨpɨ eaarɨŋɨnɨ.
62002022	Xwɨyɨ'a' yapɨ' rarɨŋo, ayɨ' gorɨnɨ? Amɨpi' wi' na'nɨ rarɨŋo marɨ'a'ɨ, sa “A'ma' yea'yɨ' neayimɨxemeanɨ'a na'nɨ Gorɨxoya' dɨŋɨ' tɨ'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o Jisasomanɨ.” rarɨŋo, ayɨ' orɨnɨ. Kiraisomɨ xopɨra'rɨ' wimɨnɨrɨ yarɨŋorɨnɨ. Xanomɨ tɨ'nɨ xewaxomɨ tɨ'nɨ nɨwau'mɨnɨ rɨ'wɨ' umoŋorɨnɨ.
62002023	A'ma' gɨyɨ' gɨyɨ' xewaxomɨ rɨ'wɨ' numorɨ'na'yɨ', ayɨ' xanomɨ enɨ rɨ'wɨ' umoarɨŋoɨ. Gɨyɨ' gɨyɨ' xewaxo na'nɨ “Yea'yɨ' neayimɨxemeanɨ'a na'nɨ urowa're'napɨŋorɨ'anɨ?” nɨyaiwiro numi'mɨnɨrɨ'na'yɨ', ayɨ' xanomɨ enɨ umi'mɨnarɨŋoɨ.
62002024	Seyɨ'ne' xwɨyɨ'a' Jisaso na'nɨ iwamɨ'o' da'nɨ arɨ'a' wigɨ'a'pɨ pɨ'nɨ mɨwia'rɨpa nero dɨŋɨ' ɨ'a' xɨrɨ'ɨ'rɨxɨnɨ. Aga xɨxenɨ e nero'na'yɨ', xewaxo tɨ'nɨ nawi'nɨ imo'nɨro xano tɨ'nɨ enɨ nawi'nɨ imo'nɨro epɨ'rɨ'a'rɨnɨ.
62002025	Xewanɨŋo mima'yo da'nɨ nearɨŋɨ'pɨ, ayɨ' rɨpɨrɨnɨ, “Seyɨ'ne' e nero'na'yɨ', dɨŋɨ' nɨyɨmɨŋɨ' tɨ'gɨ'a'yɨ'ne' imo'nɨpɨ'rɨ'a'rɨnɨ.” nearɨŋɨ'pɨrɨnɨ.
62002026	Payɨ' rɨnamɨ xa'mɨ ea'a'pɨ a'ma' xwɨyɨ'a' Jisaso na'nɨ rɨnɨŋɨ'pɨ yapɨ' seai'wapɨyanɨro yarɨgɨ'a'yɨ' na'nɨ nɨrɨrɨ ea'a'rɨnɨ.
62002027	Seyɨ'ne' ayɨ'nɨŋɨ' imo'nɨgɨ'a' wiyɨ'ne'manɨ. Kwi'yɨ' Gorɨxoya' seaai'nɨŋɨ'pɨ rɨ'a'nɨŋɨ' mimo'nɨ' sɨnɨ ai' tɨ'nɨ eŋagɨ'a na'nɨ a'ma' wi' seare'wapɨyipaxɨ'yɨ'ne'manɨ. E nɨsearɨrɨ ai' kwi'yɨ' seaai'nɨŋɨ'pɨ amɨpi' nɨ'nɨ Kiraiso na'nɨ dɨŋɨ' mopaxɨ' imo'nɨŋɨ'pɨ na'nɨ nɨseainɨrɨ'na' yapɨ' bɨ mimo'nɨ' nepaxɨŋɨ' imo'nɨŋɨ'pɨnɨ seainarɨŋɨ' eŋagɨ na'nɨ agwɨ xegɨ'pɨ nɨseaiga urɨ xa'mɨ nɨseaiga urɨ eŋɨ'pɨ tɨ'nɨ xɨxenɨ nero Kiraisomɨ xai'wɨ' ɨ'a' uxɨrɨ'ɨ'rɨxɨnɨ.
62002028	Gɨ' niai'wɨ'piayɨ'ne', o sɨŋa'nɨ nimo'nɨrɨ weapa'na' peayɨ' nɨneaunɨrɨ wara' sarɨ'wa' mɨma'rɨnɨ' newia'rɨmo'nɨrane e'ɨ' roanɨ'wa' na'nɨ omɨ xai'wɨ' ɨ'a' uxɨrɨ'ɨ'rɨxɨnɨ.
62002029	Seyɨ'ne' “Gorɨxo we' ro'nɨŋorɨnɨ.” nɨyaiwiro nɨjɨ'a' imo'nɨŋagɨ'a na'nɨ rɨpɨ enɨ aga nɨjɨ'a' imo'nɨpaxɨ'yɨ'ne'rɨnɨ, “We' ro'nɨŋɨ' yarɨgɨ'a' gɨyɨ' gɨyɨ', ayɨ' Gorɨxo o xegɨ' emeaŋɨ'yɨ'rɨnɨ.” Nɨjɨ'a' e enɨ imo'nɨpaxɨ'yɨ'ne'xɨnɨ.
62003001	Ai a'ma' tɨyɨ'ne' rɨpɨ na'nɨ dɨŋɨ' omoaneyɨ. A'po Gorɨxo bɨ onɨmia'pɨ marɨ'a'ɨ, dɨŋɨ' aya' wi' sɨxɨ' nɨneayirɨ na'nɨ “Gɨ' niai'wɨ'yɨ'ne'rɨnɨ.” neararɨnɨ. Xɨ'o neararɨŋɨ'pɨ nepa e imo'nɨŋagwɨ na'nɨ neararɨnɨ. Ayɨ' rɨpɨ na'nɨ a'ma' xwɨ'a' tɨ'yo da'ŋɨ'yɨ' nene Gorɨxoya' niai'wene eŋagwɨ na'nɨ mi' mɨneao'mɨxɨŋoɨ. Ayɨ' xɨ'o tɨ'nɨ nawi'nɨ nika'rɨnɨro nɨjɨ'a' mimo'nɨgɨ'a'yɨ' eŋagɨ'a na'nɨ mi' mɨneao'mɨxɨŋoɨ.
62003002	Gɨ' dɨŋɨ' sɨxɨ' seayiŋa'yɨ'ne', ayɨ' mi' mɨneao'mɨxɨ'agɨ'a aiwɨ nene xɨ'oya' niai'wɨ' imo'nɨŋwae'nerɨnɨ. Rɨ'we'na' arɨre imo'nanɨ'wa'pɨ sɨnɨ wɨ'a' mɨneao'kiamo'nɨŋagɨ aiwɨ nɨjɨ'a' re imo'nɨŋwɨnɨ, “Kiraiso sɨŋa'nɨ nɨneaimo'nɨrɨ weapa'na' xɨ'o imo'nɨŋɨ'pa nene enɨ axɨ'pɨ imo'nanɨ'wa'rɨnɨ.” Nɨjɨ'a' e imo'nɨŋwɨnɨ. Xɨ'o imo'nɨŋɨ'pɨ i'na' da'nɨ aga xɨxenɨ sɨŋwɨ' wɨnanɨ'wa' eŋagɨ na'nɨ rarɨŋɨnɨ.
62003003	A'ma' Kiraiso neai'me'napa'na' xɨ'o imo'nɨŋɨ'pɨ oimo'naneyɨnɨrɨ wenɨŋɨ' nerɨ ŋweaarɨgɨ'a' ayɨ' ayɨ' nɨ'nɨ rɨpɨ yarɨgɨ'a'rɨnɨ. Xewanɨŋo awiaxɨ' imo'nɨŋɨ'pa axɨ'pɨ oimo'naneyɨnɨro wigɨ' xwioxɨ'yo igɨ'a'nɨŋɨ' nea'morɨ naŋɨ' imɨxɨnarɨgɨ'a'rɨnɨ.
62003004	A'ma' ɨ'wɨ' ne'ra warɨgɨ'a' ayɨ' ayɨ' nɨ'nɨ Gorɨxoya' sekaxɨ' rɨnɨŋɨ'pɨ xo'ro'rɨ' yarɨgɨ'a'rɨnɨ. Ɨ'wɨ' a'ma' ne'ra warɨgɨ'a'pɨ, ayɨ' pi'pɨ marɨ'a'ɨ, sa Gorɨxoya' sekaxɨ' rɨnɨŋɨ'pimɨ xo'ro'rɨ' yarɨgɨ'a'pɨrɨnɨ.
62003005	Rɨpɨ na'nɨ seyɨ'ne' nɨjɨ'a' imo'nɨŋoɨ. Kiraiso —O ɨ'wɨ' bɨ meŋorɨnɨ. O ɨ'wɨ' nene yarɨŋwa'pɨ yokwarɨmɨ' neaiimɨnɨrɨ na'nɨ xwɨ'a' tɨ'yo nene tɨ'ŋɨ' e bɨŋɨnigɨnɨ.
62003006	Ayɨna'nɨ a'ma' Jisaso tɨ'nɨ kumɨxɨnɨgɨ'a'yɨ' ɨ'wɨ' ne'ra warɨgɨ'a'manɨ. E nerɨ ai' a'ma' ɨ'wɨ' ne'ra warɨgɨ'a'yɨ' “Jisaso Gorɨxomɨ xewaxorɨ'anɨ?” nɨyaiwiro nepa xɨ'o tɨ'nɨ nawi'nɨ kumɨxɨnarɨgɨ'a'manɨ.
62003007	Gɨ' niai'wɨ'piayɨ'ne', a'ma' yapɨ' rarɨgɨ'a'yɨ' xe nɨbɨro yapɨ' oneai'wapɨyi'poyɨnɨrɨ sɨŋwɨ' mɨwɨnɨpa e'ɨ'rɨxɨnɨ. A'ma' we' ro'nɨŋɨ' imo'nɨŋɨ'pɨ ne'ra warɨgɨ'a'yɨ' Kiraiso we' ro'nɨŋɨ' imo'nɨŋɨ'pa axɨ'pɨ imo'nɨgɨ'a'yɨ'rɨnɨ.
62003008	E nerɨ ai' a'ma' ɨ'wɨ' yarɨgɨ'a'yɨ' oboya'yɨ'rɨnɨ. Eŋi'na' ɨ'wɨ' iwamɨ'o' ne'ra bɨŋo, ayɨ' obo eŋagɨ na'nɨ oya' imo'nɨgɨ'a'yɨ'rɨnɨ. Gorɨxomɨ xewaxo rɨpɨ emɨnɨrɨ na'nɨ bɨŋɨnigɨnɨ. Obo ɨ'wɨ' arɨ'ki' nerɨ a'ma'yɨ' enɨ axɨ'pɨ e'ɨ'rɨxɨnɨrɨ wi'wapɨyarɨŋɨ'pɨ pɨ'rɨ' uraki'mɨnɨrɨ na'nɨ bɨŋɨnigɨnɨ.
62003009	Ayɨna'nɨ a'ma' Gorɨxo xegɨ' tɨmeaŋɨ'yɨ'nɨŋɨ' nimo'nɨrɨ'na'yɨ', oya' dɨŋɨ'pɨ i'ki'kɨ' wiŋagɨ na'nɨ ɨ'wɨ' ne'ra warɨgɨ'a'manɨ. Ayɨ' Gorɨxo xegɨ' tɨmeaŋɨ'yɨ'nɨŋɨ' imo'nɨŋagɨ'a na'nɨ aga ɨ'wɨ' ne'ra upaxɨ' mimo'nɨŋoɨ.
62003010	Rɨpimɨ da'nɨ ananɨ a'ma' mi' nɨwo'mɨxɨro “Tɨyɨ' niai'wɨ' Gorɨxoya'rɨ'anɨ? Tɨyɨ' oboya'rɨ'anɨ?” yaiwipaxɨ'rɨnɨ. A'ma' sɨwɨ' we' ro'nɨŋɨ' imo'nɨŋɨ'pɨ mɨyarɨŋagɨ'a nɨwɨnɨrɨ'na' “Ayɨ' Gorɨxo tɨmeaŋɨ'yɨ'nɨŋɨ' imo'nɨgɨ'a'yɨ' wi'manɨ.” yaiwipaxɨ'rɨnɨ. A'ma' xexɨrɨ'mea'yo dɨŋɨ' sɨxɨ' muyarɨŋagɨ'a nɨwɨnɨrɨ'na' enɨ “Ayɨ' Gorɨxoya' imo'nɨgɨ'a'yɨ' wi'manɨ.” yaiwipaxɨ'rɨnɨ.
62003011	Iwamɨ'o' imo'nɨŋi'na' da'nɨ xwɨyɨ'a' Jisaso yaŋɨ' neaiapɨŋɨ' none seare'wapɨyarɨ'na' arɨ'a' neaigɨ'a'pɨ, ayɨ' rɨpɨrɨnɨ, “Xexɨ'xexɨrɨ'mea'yɨ'ne' xɨxe dɨŋɨ' sɨxɨ' yinɨ'ɨ'rɨxɨnɨ.” Arɨ'a' neaigɨ'a'pɨ, ayɨ' apɨrɨnɨ.
62003012	Apɨ nɨxɨ'dɨrane'na' Keno —O sɨpi' imo'nɨŋoya'orɨnɨ. Xegɨ' xogwa'omɨ pɨki'xwɨrɨ'o' eŋorɨnɨ. O eŋɨ'pa axɨ'pɨ mepa oyaneyɨ. “Xogwa'omɨ ayɨ' na'nɨ rɨ'a pɨkiŋɨnigɨnɨ?” yaiwiarɨgɨ'a'pɨ pi'pɨrɨnɨ? Xɨ'o xegɨ' yarɨŋɨ'pɨ sɨpi' imo'nɨrɨ xogwa'o yarɨŋɨ'pɨ we' ro'nɨŋɨ' imo'nɨrɨ eŋagɨ na'nɨ sɨ'mɨ' tɨ'nɨ nɨwirɨ pɨkiŋɨnigɨnɨ.
62003013	Ayɨna'nɨ gɨ' nɨrɨxɨ'mea'yɨ'ne', seyɨ'ne' enɨ a'ma' Gorɨxoya' mimo'nɨgɨ'a'yɨ' sɨ'mɨ' tɨ'nɨ seaiarɨŋagɨ'a nɨwɨnɨro'na'yɨ', ududɨ' mepanɨ.
62003014	Nene negɨ' nɨrɨxɨ'mea'yo dɨŋɨ' sɨxɨ' nuyirane na'nɨ nɨjɨ'a' re imo'nɨŋwɨnɨ, “O'ɨ' a'ma' anɨ'nɨpɨ'rɨ'a na'nɨ imo'nɨŋɨ'yimɨ pɨ'nɨ nɨwia'rɨmɨ o'ɨ' dɨŋɨ' nɨyɨmɨŋɨ' imo'nɨpɨ'rɨ'a na'nɨ imo'nɨŋɨ'yimɨ nɨxɨ'dɨrane yarɨŋwɨnɨ.” Nɨjɨ'a' e imo'nɨŋwɨnɨ. E nerɨ ai' a'ma' xexɨrɨ'mea'yo dɨŋɨ' sɨxɨ' muyarɨgɨ'a'yɨ', ayɨ' dɨŋɨ' nɨyɨmɨŋɨ' tɨ'gɨ'a' mimo'nɨ' sɨnɨ o'ɨ' anɨ'nɨpɨ'rɨ'a na'nɨ imo'nɨŋɨ'yimɨ xɨ'darɨŋoɨ.
62003015	A'ma' xexɨrɨ'mea'yo sɨ'mɨ' tɨ'nɨ wiarɨŋagɨ'a nɨwɨnɨro'na'yɨ', “Ananɨrɨnɨ.” rɨyaiwiarɨŋoɨ? Oweoɨ, nene nɨjɨ'a' re imo'nɨŋwɨnɨ, “A'ma' pɨkiarɨgɨ'a' gɨyɨ' gɨyɨ' dɨŋɨ' nɨyɨmɨŋɨ' meapɨ'rɨ'a na'nɨ mimo'nɨŋoɨ.” Nɨjɨ'a' e imo'nɨŋwɨnɨ.
62003016	Pi'pɨ na'nɨ dɨŋɨ' nɨmorɨŋɨ'pimɨ da'nɨ “A'ma'yo dɨŋɨ' sɨxɨ' nuyirɨ'na' epaxɨ'pɨ, ayɨ' apɨrɨ'anɨ?” yaiwipaxɨ'rɨnɨ? Sa Jisaso nene yea'yɨ' neayimɨxemea'mɨnɨrɨ na'nɨ mɨŋɨ' nɨwinɨrɨ'na' eŋɨ'pɨ na'nɨ dɨŋɨ' nɨmorɨŋɨ'pimɨ da'nɨ nene “A'ma'yo dɨŋɨ' sɨxɨ' nuyirɨ'na' o eŋɨ'pa e epaxɨ'rɨ'anɨ?” yaiwiŋwɨnɨ. Ayɨna'nɨ nene enɨ nɨrɨxɨ'mea'yo arɨra' wianɨ na'nɨ mɨŋɨ' nɨwinɨrane'na' ai' “Ayɨ' ananɨrɨnɨ.” yaiwi'wanɨgɨnɨ.
62003017	E nerɨ ai' a'ma' amɨpi' mɨmu'ro'nɨŋɨ' wo xegɨ' xexɨrɨ'mea' wo amɨpi' na'nɨ dɨ'wɨ' ikeamo'narɨŋagɨ nɨwɨnɨrɨ aiwɨ sɨpia'ɨ' sɨ'a' nɨtɨnɨrɨ amɨpi' bɨ mɨnɨ mɨwipa nerɨ'na'yɨ', o arɨge nerɨ “Nionɨ Gorɨxomɨ dɨŋɨ' sɨxɨ' uyiŋɨnɨ.” rɨpaxɨ'rɨnɨ?
62003018	Gɨ' niai'wɨ'piayɨ'ne', negɨ' nɨrɨxɨ'mea' dɨ'wɨ' ikeamo'narɨŋagɨ'a nɨwɨnɨrane'na' pɨ'ne'nɨ nurɨrane “Dɨŋɨ' sɨpi' niarɨnɨ.” murɨpa e'wanɨgɨnɨ. Aga xwioxɨ'yo da'nɨ dɨŋɨ' sɨxɨ' nuyirane arɨra' wi'wanɨgɨnɨ.
62003019	A'ma'yo aga xwioxɨ'yo da'nɨ dɨŋɨ' sɨxɨ' nuyirɨŋɨ'pimɨ da'nɨ re nɨyaiwirɨ nɨjɨ'a' imo'nɨŋwɨnɨ, “Gorɨxo, nepaxɨŋɨ' imo'nɨŋoya'yɨ' imo'nɨŋwa' wienerɨ'anɨ?” nɨyaiwirɨ nɨjɨ'a' imo'nɨŋwɨnɨ. Ayɨ' rɨpɨ na'nɨnɨ dɨŋɨ' nɨmorane'na' Gorɨxoya' sɨ'mɨmaŋɨ'yo da'nɨ ananɨ dɨŋɨ' wɨ'a' neao'nɨpaxɨ'rɨnɨ.
62003020	“A'ma'yo arɨra' nɨwirɨ'na' Jisaso tɨ'nɨ xɨxenɨ mɨyarɨŋa'onɨrɨnɨ.” nɨyaiwinɨrane xwɨyɨ'a' mea'rɨnarɨŋwa' ai' Gorɨxo nene dɨŋɨ' e yaiwinarɨŋwa'pimɨ sea'yɨ e wimo'nɨrɨ amɨpi' nɨ'nɨ na'nɨ nɨjɨ'a' imo'nɨrɨ eŋo eŋagɨ na'nɨ nene nepa a'ma'yo dɨŋɨ' sɨxɨ' uyarɨŋwa'pɨ na'nɨ nɨjɨ'a' enɨ nimo'nɨrɨ na'nɨ xwɨyɨ'a' mɨneamea'rɨnɨ'a eŋagɨ na'nɨ nene ananɨ dɨŋɨ' wɨ'a' neao'nɨpaxɨ'rɨnɨ.
62003021	Gɨ' dɨŋɨ' sɨxɨ' seayiŋa'yɨ'ne' “A'ma'yo arɨra' nɨwirɨ'na' Jisaso tɨ'nɨ xɨxenɨ mɨyarɨŋa'onɨrɨnɨ.” nɨyaiwinɨrane xwɨyɨ'a' mɨmea'rɨnɨpa nerane'na'yɨ', Gorɨxoya' sɨŋwɨ' tɨ'ŋɨ' e wara' sarɨ'wa' mɨma'rɨnɨ' nɨyopɨya'rɨrɨ
62003022	xɨ'omɨ amɨpi' bɨ na'nɨ yarɨŋɨ' wi'a'na' ananɨ xɨxenɨ neaiaparɨŋɨ'rɨnɨ. Ayɨ' rɨpɨ na'nɨ neaiaparɨŋɨ'rɨnɨ. O sekaxɨ' rɨŋɨ'pimɨ xɨ'dɨrane amɨpi' xɨ'o “E'ɨ'rɨxɨnɨ.” wimo'narɨŋɨ'pimɨ erane yarɨŋagwɨ na'nɨ neaiaparɨŋɨ'rɨnɨ.
62003023	Sekaxɨ' mɨ'kɨ' imo'nɨŋɨ' Gorɨxo nearɨŋɨ'pɨ, ayɨ' rɨpɨ na'nɨ rarɨŋɨnɨ. Seyɨ'ne' xegɨ' xewaxo Jisasɨ Kiraisomɨ dɨŋɨ' wɨkwɨ'roro xɨ'o sekaxɨ' nearɨŋɨ'pɨ tɨ'nɨ xɨxenɨ xɨxe dɨŋɨ' sɨxɨ' yinɨro e'ɨ'rɨxɨnɨ.
62003024	A'ma' Gorɨxo xegɨ' sekaxɨ' rɨŋɨ'pimɨ xɨ'darɨgɨ'a' gɨyɨ' gɨyɨ', ayɨ' Gorɨxo tɨ'nɨ nawi'nɨ imo'nɨro xɨ'o enɨ ayɨ' tɨ'nɨ nawi'nɨ imo'nɨro eŋoɨ. Ayɨ' rɨpimɨ da'nɨ “Gorɨxo nene tɨ'nɨ nawi'nɨ rimo'nɨŋwɨnɨ?” yaiwiarɨŋwa'rɨnɨ. Gorɨxo xegɨ' kwi'yɨ'pɨ sɨxɨ' neami'moŋɨ' eŋagɨ na'nɨ “O tɨ'nɨ nawi'nɨ rɨ'a imo'nɨŋwɨnɨ?” yaiwiarɨŋwa'rɨnɨ.
62004001	Gɨ' dɨŋɨ' sɨxɨ' seayiŋa'yɨ'ne', a'ma' “Kwi'yɨ' tɨ'ŋa'onɨ eŋagɨ na'nɨ rarɨŋɨnɨ.” rarɨgɨ'a' nɨyonɨ arɨ'a' mɨwipa nero mimo'nɨ' wɨ'a' ro'kiamoarɨgɨ'a' obaxɨ' xwɨ'a' tɨ'yo emearɨŋagɨ'a na'nɨ “Kwi'yɨ' apɨ nepa Gorɨxo tɨ'ŋɨ' e da'nɨ bɨŋɨ'pɨrɨ'anɨ? Gorɨxo tɨ'ŋɨ' e da'nɨ mɨbɨŋɨ'pɨrɨ'anɨ?” yaiwianɨ na'nɨ iwamɨ'o' imɨmɨ' wi'ɨ'rɨxɨnɨ.
62004002	Iwamɨ'o' imɨmɨ' nɨwirɨ'na' rɨpɨ rarɨŋagɨ'a nɨwɨnɨrɨ'na' “Kwi'yɨ' Gorɨxoya'pɨ tɨ'ŋo rɨ'a rarɨnɨ?” yaiwi'ɨ'rɨxɨnɨ. Kwi'yɨ'yo da'nɨ nɨrɨrɨ'na' “Jisasɨ Kiraiso a'ma' nimo'nɨrɨ nene tɨ'a'mɨnɨ bɨŋɨnigɨnɨ.” rarɨŋagɨ'a nɨwɨnɨrɨ'na' “Kwi'yɨ' Gorɨxo tɨ'ŋɨ' e da'nɨ bɨŋɨ'pimɨ da'nɨ rɨ'a rarɨnɨ?” yaiwi'ɨ'rɨxɨnɨ.
62004003	E nerɨ ai' kwi'yɨ' xegɨ' bimɨ da'nɨ nɨrɨrɨ'na' “Jisaso a'ma' nimo'nɨrɨ nene tɨ'a'mɨnɨ bɨŋɨnigɨnɨ.” mɨrɨpa yarɨŋagɨ'a nɨwɨnɨrɨ'na' “Kwi'yɨ' apɨ Gorɨxo tɨ'ŋɨ' e da'nɨ bɨŋɨ'pɨmanɨ.” yaiwi'ɨ'rɨxɨnɨ. A'ma' kwi'yɨ' ayo da'nɨ rarɨgɨ'a'yɨ' Kiraisomɨ xopɨra'rɨ' wimɨnɨrɨ yarɨŋo tɨ'nɨ anɨ nawi'nɨ imo'nɨgɨ'a'yɨ'rɨnɨ. Eŋi'na' “O nɨbɨnɨ'a'rɨnɨ.” arɨ'a' e wigɨ'o agwɨ ri'na' rɨxa nɨbɨrɨ xwɨ'a' tɨ'yo yarɨnɨ.
62004004	E nerɨ ai' gɨ' niai'wɨ'piayɨ'ne', seyɨ'ne' Gorɨxoya'yɨ'ne' eŋagɨ'a na'nɨ mimo'nɨ' wɨ'a' ro'kiamoarɨgɨ'a'yɨ' yapɨ' seai'wapɨyanɨro seai'agɨ'a aiwɨ rɨxa xopɨra'rɨ' wigɨ'a'rɨnɨ. Kwi'yɨ' seyɨ'ne' seaai'nɨŋɨ'pɨ obomɨ —O a'ma' Gorɨxomɨ dɨŋɨ' mɨwɨkwɨ'roarɨgɨ'a'yɨ' xɨ'o tɨ'nɨ nawi'nɨ imo'nɨgɨ'orɨnɨ. Omɨ kwi'yɨ' seyɨ'ne' seaai'nɨŋɨ'pɨ sea'yɨ e wimo'nɨŋagɨ na'nɨ ayo xopɨra'rɨ' wigɨ'a'rɨnɨ.
62004005	“Jisaso nepa a'ma' nimo'nɨrɨ nene tɨ'a'mɨnɨ mɨbɨŋɨnigɨnɨ.” rarɨgɨ'a'yɨ' Gorɨxomɨ paimɨmɨ' wiarɨgɨ'a'yɨ' tɨ'ŋɨ'mɨ da'nɨ imo'nɨgɨ'a'yɨ'rɨnɨ. Ayɨna'nɨ xwɨyɨ'a' wigɨ' nɨrɨrɨ'na' xwɨyɨ'a' Gorɨxomɨ paimɨmɨ' wiarɨgɨ'a'pimɨ da'nɨ rarɨgɨ'a' na'nɨ wigɨ' imo'nɨgɨ'a'yɨ' ayo arɨ'a' wiarɨgɨ'a'rɨnɨ.
62004006	E nerɨ ai' none Gorɨxoya' imo'nɨŋagwɨ na'nɨ a'ma' o tɨ'nɨ nawi'nɨ ika'rɨnɨgɨ'a'yɨ' none arɨ'a' neaiarɨgɨ'a'rɨnɨ. A'ma' o tɨ'nɨ nawi'nɨ mika'rɨnɨgɨ'a'yɨ' none arɨ'a' neaiarɨgɨ'a'manɨ. Ayo da'nɨ re yaiwiarɨŋwa'rɨnɨ, “Kwi'yɨ' nepaxɨŋɨ' imo'nɨŋɨ'yo da'nɨ rarɨgɨ'a'yɨ' mi' no'mɨxɨrɨ ayɨ' tɨyɨ'rɨ'anɨ? Kwi'yɨ' yapɨ' imo'nɨŋɨ'pimɨ da'nɨ rarɨgɨ'a'yɨ' mi' no'mɨxɨrɨ ayɨ' tɨyɨ'rɨ'anɨ?” yaiwiarɨŋwa'rɨnɨ.
62004007	Gɨ' dɨŋɨ' sɨxɨ' seayiŋa'yɨ'ne', xɨxe dɨŋɨ' sɨxɨ' yinɨ'wanɨgɨnɨ. Ayɨ' rɨpɨ na'nɨ rarɨŋɨnɨ. A'ma' wi'yo dɨŋɨ' sɨxɨ' nuyirane'na' Gorɨxo yarɨŋɨ'pa axɨ'pɨ yarɨŋwa' eŋagɨ na'nɨ rarɨŋɨnɨ. Ayɨ' rɨpɨ na'nɨ enɨ “Xɨxe dɨŋɨ' sɨxɨ' yinɨ'ɨ'rɨxɨnɨ.” rarɨŋɨnɨ. Dɨŋɨ' sɨxɨ' uyarɨgɨ'a' ayɨ' ayɨ' nɨ'nɨ Gorɨxo xegɨ' tɨmeaŋɨ'yɨ'nɨŋɨ' imo'nɨro o tɨ'nɨ nawi'nɨ nika'rɨnɨro nɨjɨ'a' imo'nɨro egɨ'a'yɨ' eŋagɨ'a na'nɨ rarɨŋɨnɨ.
62004008	E nerɨ ai' amɨpi' o yarɨŋɨ'pɨ xɨ'o a'ma'yo dɨŋɨ' sɨxɨ' nuyirɨŋɨ'pimɨ da'nɨ yarɨŋɨ' eŋagɨ na'nɨ a'ma' wigɨ' wi'nɨyo dɨŋɨ' sɨxɨ' muyipa yarɨgɨ'a' gɨyɨ' gɨyɨ', ayɨ' Gorɨxo tɨ'nɨ nawi'nɨ nika'rɨnɨro nɨjɨ'a' imo'nɨgɨ'a'yɨ'manɨ.
62004009	Gorɨxo xɨ'o rɨpɨ nerɨŋɨ'pimɨ da'nɨ dɨŋɨ' sɨxɨ' neayarɨŋɨ'pɨ neai'wapɨyiŋɨnigɨnɨ. O xegɨ' niai'wɨ' siŋɨ'nɨŋɨ' e'miaoŋo neaiinɨ'a'pimɨ da'nɨ nene dɨŋɨ' nɨyɨmɨŋɨ' imo'nɨŋɨ'pɨ meanɨ'wa' na'nɨ xwɨ'a' tɨ'yo wɨ're'napɨŋɨnigɨnɨ.
62004010	Rɨpɨ na'nɨ dɨŋɨ' nɨmorane'na' “A'ma'yo dɨŋɨ' sɨxɨ' nuyirɨ'na' epaxɨ'pɨ, ayɨ' apɨrɨ'anɨ?” yaiwipaxɨ'rɨnɨ. Nene Gorɨxomɨ dɨŋɨ' sɨxɨ' nuyirane eŋwa'pɨ marɨ'a'ɨ, sa xewanɨŋo nene dɨŋɨ' sɨxɨ' nɨneayirɨ xewaxo negɨ' ɨ'wɨ' yarɨŋwa'pɨ yokwarɨmɨ' neaiinɨ'a na'nɨ wɨ're'napɨŋɨ'pɨ na'nɨ rarɨŋɨnɨ.
62004011	Gɨ' dɨŋɨ' sɨxɨ' seayiŋa'yɨ'ne', Gorɨxo nene dɨŋɨ' sɨxɨ' xwapɨ' aya' wi' nɨneayirɨ e neaiiŋɨ' eŋagɨ na'nɨ xexɨ'xexɨrɨ'meae'ne enɨ xɨxe dɨŋɨ' sɨxɨ' yinɨ'wanɨgɨnɨ.
62004012	A'ma' Gorɨxomɨ sɨŋwɨ' bɨ mɨwɨnɨgɨ'a' aiwɨ xexɨ'xexɨrɨ'meae'ne xɨxe dɨŋɨ' sɨxɨ' nɨyinɨrane'na'yɨ', Gorɨxo tɨ'nɨ nawi'nɨ imo'nɨŋagwɨ na'nɨ xɨ'o a'ma'yo u'rapi' mɨwika'rɨ' pi'ra'nɨŋɨ' dɨŋɨ' sɨxɨ' uyarɨŋɨ'pa axɨ'pɨ dɨŋɨ' sɨxɨ' yinanɨ'wɨnɨ.
62004013	Rɨpɨ na'nɨ dɨŋɨ' nɨmorane'na' “Xɨ'o nene tɨ'nɨ imo'nɨrɨ nene xɨ'o tɨ'nɨ imo'nɨrane eŋwɨnɨ.” yaiwipaxɨ'rɨnɨ. Xegɨ' kwi'yɨ'pɨ neaiapɨŋɨ' eŋagɨ na'nɨ dɨŋɨ' e yaiwipaxɨ'rɨnɨ.
62004014	A'po Gorɨxo xegɨ' xewaxo a'ma' xwɨ'a' tɨ'yo ŋweagɨ'a' nɨyonɨ yea'yɨ' uyimɨxemea'wɨnɨgɨnɨrɨ wɨ're'napa'na' neai'meaŋɨ' mɨ'kone, sɨŋwɨ' wɨnɨŋwa'one xwɨyɨ'a' rɨpɨ seararɨŋwɨnɨ.
62004015	A'ma' “Jisaso niai'wɨ' Gorɨxoya'orɨnɨ.” rarɨgɨ'a' gɨyɨ' gɨyɨ' Gorɨxo a'ma' e rɨ'a'yɨ' tɨ'nɨ nawi'nɨ imo'nɨrɨ ayɨ' xɨ'o tɨ'nɨ nawi'nɨ imo'nɨro eŋoɨ.
62004016	Ayɨna'nɨ nene dɨŋɨ' “Gorɨxo aga dɨŋɨ' sɨxɨ' neayarɨnɨ.” yaiwianɨ na'nɨ nɨneaipɨmo'nɨrɨ nɨjɨ'a' imo'nɨŋwɨnɨ. Pi' pi' Gorɨxo yarɨŋɨ'pɨ sa dɨŋɨ' sɨxɨ' nuyirɨŋɨ'pimɨ da'nɨ yarɨŋɨ' eŋagɨ na'nɨ a'ma' wigɨ' xexɨrɨ'mea'yo anɨŋɨ' minɨ' dɨŋɨ' sɨxɨ' uyarɨgɨ'a'yɨ', ayɨ' Gorɨxo tɨ'nɨ nawi'nɨ imo'nɨro xɨ'o enɨ ayɨ' tɨ'nɨ nawi'nɨ imo'nɨro egɨ'a'yɨ'rɨnɨ.
62004017	Nene sɨ'a' Gorɨxo a'ma' nɨyonɨ mi' o'mo'mɨxɨmɨ' enɨ'a'yimɨ wara' sarɨ'wa' mɨma'rɨnɨ' ananɨ ewia'rɨmo'nanɨ'wa' na'nɨ negɨ' nɨrɨxɨ'mea'yo u'rapi' mɨwika'rɨ' pi'ra'nɨŋɨ' dɨŋɨ' sɨxɨ' uyi'wanɨgɨnɨ. Kiraiso xwɨ'a' tɨ'yo nɨŋwearɨ'na' nimo'nɨrɨ eŋɨ'pa nene enɨ xwɨ'a' tɨ'yo nɨŋwearane'na' axɨ'pɨ nimo'nɨrane yarɨŋwa' eŋagɨ na'nɨ ananɨ e yanɨ'wa'rɨnɨ.
62004018	A'ma' wigɨ' xexɨrɨ'mea'yo dɨŋɨ' sɨxɨ' nuyiro'na' Gorɨxo na'nɨ wa'yɨ' wi' winarɨŋɨ'manɨ. Dɨŋɨ' sɨxɨ' nuyiro'na' u'rapi' wi' mɨwika'rɨ' aga xɨxenɨ naŋɨ'nɨ nuyiro'na'yɨ', wa'yɨ' bɨ mɨwinɨ' sa'yɨ' ika'rɨnarɨgɨ'a'rɨnɨ. Mɨ'kɨ' a'ma' Gorɨxo na'nɨ wa'yɨ' winarɨŋɨ', ayɨ' rɨpɨ na'nɨrɨnɨ. “Gorɨxo nionɨ gɨ' sɨpi' yarɨŋa'pɨ tɨ'nɨ xɨxenɨ sɨpi' nika'rɨnɨ'a'rɨ'anɨ?” nɨyaiwiro na'nɨ wa'yɨ' winarɨŋɨ'rɨnɨ. Wa'yɨ' winarɨŋɨ'yɨ' xexɨrɨ'mea'yo sɨnɨ dɨŋɨ' sɨxɨ' xɨxenɨ muyarɨgɨ'a' eŋagɨ na'nɨ rarɨŋɨnɨ.
62004019	Gorɨxo nene xa'mɨ dɨŋɨ' sɨxɨ' neayiŋɨ' eŋagɨ na'nɨ nene enɨ nɨrɨxɨ'mea'yo dɨŋɨ' sɨxɨ' uyarɨŋwa'rɨnɨ.
62004020	A'ma' wo “Gorɨxomɨ dɨŋɨ' sɨxɨ' uyiŋa'onɨrɨnɨ.” nɨrɨnɨrɨ ai' xexɨrɨ'mea'yo sɨ'mɨ' tɨ'nɨ nɨwirɨ'na'yɨ', yapɨ' rarɨŋorɨnɨ. Ayɨ' rɨpɨ na'nɨ rarɨŋɨnɨ. Xexɨrɨ'mea'yo sɨŋwɨ' nɨwɨnɨrɨ ai' dɨŋɨ' sɨxɨ' muyipa nerɨ'na'yɨ', o arɨge nerɨ Gorɨxo, a'ma' sɨŋwɨ' mɨwɨnɨgɨ'omɨ dɨŋɨ' sɨxɨ' uyipaxɨ' imo'nɨnɨ? Oweoɨ.
62004021	Sekaxɨ' o nearɨŋɨ'pɨ, ayɨ' rɨpɨrɨnɨ. A'ma' Gorɨxomɨ dɨŋɨ' sɨxɨ' uyarɨgɨ'a' gɨyɨ' gɨyɨ', xexɨrɨ'mea'yo enɨ dɨŋɨ' sɨxɨ' uyi'ɨ'rɨxɨnɨ.
62005001	A'ma' “Nene yea'yɨ' neayimɨxemeanɨ'a na'nɨ Gorɨxoya' dɨŋɨ' tɨ'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o Jisasorɨ'anɨ?” nɨyaiwiro dɨŋɨ' wɨkwɨ'roarɨgɨ'a' gɨyɨ' gɨyɨ', ayɨ' niai'wɨ' Gorɨxo xegɨ' emeaŋɨ'yɨ'nɨŋɨ' imo'nɨgɨ'a'yɨ'rɨnɨ. A'ma' xano Gorɨxomɨ dɨŋɨ' sɨxɨ' uyarɨgɨ'a' gɨyɨ' gɨyɨ' xegɨ' emeaŋɨ'yo enɨ dɨŋɨ' sɨxɨ' uyarɨgɨ'a'rɨnɨ.
62005002	Rɨpɨ nerɨŋɨ'pimɨ da'nɨ ananɨ dɨŋɨ' “Niai'wɨ' Gorɨxo xegɨ' emeaŋɨ'nɨŋɨ' imo'nɨgɨ'a'yo dɨŋɨ' sɨxɨ' uyarɨŋwae'nerɨ'anɨ?” yaiwinɨpaxɨ'rɨnɨ. Xɨ'omɨ dɨŋɨ' sɨxɨ' uyirane xegɨ' sekaxɨ' nearɨŋɨ'pimɨ xɨ'dɨrane nerane'na'yɨ', ananɨ dɨŋɨ' e yaiwinɨpaxɨ'rɨnɨ.
62005003	Xɨ'omɨ aga dɨŋɨ' sɨxɨ' nuyirane'na' pi'pɨ epaxɨ' marɨ'a'ɨ, xɨ'oya' sekaxɨ' rɨnɨŋɨ'pimɨ xɨ'dɨpaxɨ' eŋagɨ na'nɨ rarɨŋɨnɨ. Niai'wɨ' Gorɨxo xegɨ' emeaŋɨ'nɨŋɨ' imo'nɨgɨ'a'yɨ' sɨwɨ' sɨpi' xɨ'omɨ paimɨmɨ' wiarɨgɨ'a' imo'nɨŋɨ'pimɨ xopɨra'rɨ' wiarɨgɨ'a' eŋagɨ na'nɨ xɨ'o sekaxɨ' nearɨŋɨ'pɨ nene nɨxɨ'dɨrane'na' ayɨ' rɨ'a' tɨ'ŋɨ' xɨ'dɨpaxɨ' wi' mimo'nɨŋɨ'pɨrɨnɨ. Rɨpɨnɨ nerɨ'na' sɨwɨ' sɨpi' Gorɨxomɨ paimɨmɨ' wiarɨgɨ'a' imo'nɨŋɨ'pimɨ xopɨra'rɨ' wiarɨŋwa'rɨnɨ. Jisasomɨ dɨŋɨ' nɨwɨkwɨ'rorɨŋɨ'yo da'nɨ apɨ yarɨŋwa'rɨnɨ.
62005004	Xɨ'omɨ aga dɨŋɨ' sɨxɨ' nuyirane'na' pi'pɨ epaxɨ' marɨ'a'ɨ, xɨ'oya' sekaxɨ' rɨnɨŋɨ'pimɨ xɨ'dɨpaxɨ' eŋagɨ na'nɨ rarɨŋɨnɨ. Niai'wɨ' Gorɨxo xegɨ' emeaŋɨ'nɨŋɨ' imo'nɨgɨ'a'yɨ' sɨwɨ' sɨpi' xɨ'omɨ paimɨmɨ' wiarɨgɨ'a' imo'nɨŋɨ'pimɨ xopɨra'rɨ' wiarɨgɨ'a' eŋagɨ na'nɨ xɨ'o sekaxɨ' nearɨŋɨ'pɨ nene nɨxɨ'dɨrane'na' ayɨ' rɨ'a' tɨ'ŋɨ' xɨ'dɨpaxɨ' wi' mimo'nɨŋɨ'pɨrɨnɨ. Rɨpɨnɨ nerɨ'na' sɨwɨ' sɨpi' Gorɨxomɨ paimɨmɨ' wiarɨgɨ'a' imo'nɨŋɨ'pimɨ xopɨra'rɨ' wiarɨŋwa'rɨnɨ. Jisasomɨ dɨŋɨ' nɨwɨkwɨ'rorɨŋɨ'yo da'nɨ apɨ yarɨŋwa'rɨnɨ.
62005005	“A'ma' sɨwɨ' sɨpi' Gorɨxomɨ paimɨmɨ' wiarɨgɨ'a' imo'nɨŋɨ'pimɨ xopɨra'rɨ' wiarɨgɨ'a'yɨ' gɨyɨ'rɨ'anɨ?” mɨyaiwipanɨ. A'ma' “Jisaso niai'wɨ' Gorɨxoya'orɨ'anɨ?” nɨyaiwiro dɨŋɨ' wɨkwɨ'roarɨgɨ'a'yɨ' ananɨ xopɨra'rɨ' wiarɨgɨ'a'yɨ'rɨnɨ.
62005006	“Niai'wɨ' Gorɨxoya'orɨ'anɨ?” oniaiwi'poyɨnɨrɨ iniɨgɨ'yo wayɨ' mearɨ nɨperɨ'na' ragɨ' purɨ eŋo, ayɨ' Jisasɨ Kiraisorɨnɨ. O “Gorɨxomɨ xewaxorɨ'anɨ?” oniaiwi'poyɨnɨrɨ na'nɨ nerɨ'na' wayɨ'nɨ meaŋɨ'manɨ. E oniaiwi'poyɨnɨrɨ wayɨ' mearɨ xegɨ' ragɨ' purɨ eŋɨnigɨnɨ.
62005007	Gorɨxoya' kwi'yɨ'pɨ nɨrɨrɨ'na' nepa'nɨ rɨpaxɨ'pɨ eŋagɨ na'nɨ negɨ' xwioxɨ'yo da'nɨ a'waŋɨ' re'nɨŋɨ' neararɨŋɨ'pɨ, “Kiraiso apiau' nerɨŋɨ'pimɨ da'nɨ xewanɨŋo na'nɨ sɨwa' neainɨmɨnɨrɨ eŋɨ'pɨ, ayɨ' neparɨnɨ.” neararɨŋɨ'pɨ arɨ'a' owianeyɨ.
62005008	Ayɨna'nɨ “Jisaso Gorɨxomɨ xewaxorɨ'anɨ?” yaiwianɨ na'nɨ sopɨŋɨ' neawarɨŋɨ' biau' bɨ, ayɨ' rɨpiau' rɨpɨrɨnɨ. Kwi'yɨ'pɨ neararɨŋɨ'pɨ tɨ'nɨ iniɨgɨ'yo wayɨ' meaarɨ'na' imo'nɨŋɨ'pɨ tɨ'nɨ xegɨ' ragɨ' nɨpurɨ pe'a'na' imo'nɨŋɨ'pɨ tɨ'nɨ biau' bɨ imo'nɨŋɨ' apɨrɨnɨ. Apiau' apɨ sopɨŋɨ' nɨneaorɨ'na' xegɨ' bɨ xegɨ' bɨ oyaiwi'poyɨnɨrɨ neai'wapɨyarɨŋɨ'manɨ. Axɨ'pɨnɨ oyaiwi'poyɨnɨrɨ neai'wapɨyarɨŋɨ'rɨnɨ.
62005009	A'ma' pi' pi' na'nɨ sopɨŋɨ' neao'ɨ'a'pɨ ananɨ arɨ'a' wiarɨŋwa'rɨnɨ. Ayɨna'nɨ Gorɨxo sopɨŋɨ' neao'ɨ'pɨ sea'yɨ e imo'nɨŋagɨ na'nɨ apɨ enɨ arɨ'a' owianeyɨnɨrɨ seararɨŋɨnɨ. Gorɨxo xewanɨŋo sopɨŋɨ' neao'ɨ'pɨ, ayɨ' pi'pɨ na'nɨ marɨ'a'ɨ, ayɨ' xegɨ' xewaxo na'nɨrɨnɨ.
62005010	Gorɨxo xewaxomɨ dɨŋɨ' wɨkwɨ'roarɨgɨ'a' gɨyɨ' gɨyɨ' o xegɨ' xewaxo na'nɨ sopɨŋɨ' wo'ɨ'pɨ wigɨ' xwioxɨ'yo da'nɨ “Aga neparɨnɨ.” yaiwiarɨgɨ'a'rɨnɨ. E nerɨ ai' Gorɨxomɨ dɨŋɨ' mɨwɨkwɨ'roarɨgɨ'a'yɨ' “O sopɨŋɨ' neao'ɨ'pɨ nepamanɨ.” nɨyaiwiro na'nɨ re'nɨŋɨ' urarɨgɨ'a'rɨnɨ, “Yapɨ' rarɨŋɨ'yɨ' woxɨrɨnɨ.” urarɨgɨ'a'rɨnɨ.
62005011	Xwɨyɨ'a' Gorɨxo sopɨŋɨ' neao'ɨ'pɨ, ayɨ' rɨpɨrɨnɨ. O dɨŋɨ' nɨyɨmɨŋɨ' imo'nɨŋɨ'pɨ rɨxa neaiapɨŋɨ'rɨnɨ. Dɨŋɨ' nɨyɨmɨŋɨ' imo'nɨŋɨ' apɨ na'nɨ xegɨ' xewaxo mɨ'kɨ' ikiŋo eŋagɨ na'nɨ
62005012	a'ma' xewaxo tɨ'nɨ kumɨxɨnɨgɨ'a'yɨ' dɨŋɨ' nɨyɨmɨŋɨ' imo'nɨŋɨ' apɨ tɨ'gɨ'a'yɨ'rɨnɨ. E nerɨ ai' xewaxo tɨ'nɨ nawi'nɨ mɨkumɨxɨnɨgɨ'a'yɨ' ayɨ' dɨŋɨ' nɨyɨmɨŋɨ' imo'nɨŋɨ'pɨ tɨ'gɨ'a'yɨ'manɨ.
62005013	Nionɨ seyɨ'ne', Gorɨxo xewaxomɨ dɨŋɨ' wɨkwɨ'roarɨgɨ'a'yɨ'ne' “Nene dɨŋɨ' nɨyɨmɨŋɨ' imo'nɨŋɨ'pɨ tɨ'ŋwae'nerɨ'anɨ?” nɨyaiwinɨro nɨjɨ'a' imo'nɨpɨ'rɨ na'nɨ payɨ' rɨna nearɨ mo'naparɨŋɨnɨ.
62005014	Nene rɨpɨ nerane na'nɨ Gorɨxo sɨŋwɨ' anɨŋe da'nɨ wara' sarɨ'wa' mɨma'rɨnɨ' newia'rɨmo'nɨrɨ yarɨŋwa'rɨnɨ. Xɨ'o e neaii'wɨnɨgɨnɨrɨ yarɨŋɨ' nɨwirane'na' negɨ' dɨŋɨ'yo da'nɨ bɨ murɨ' xɨ'o wimo'narɨŋɨ'pɨ tɨ'nɨ xɨxenɨ yarɨŋɨ' nɨwirane na'nɨ “Arɨ'a' xɨxenɨ nɨneainɨŋoɨ.” yaiwiarɨŋwa'rɨnɨ.
62005015	“Omɨ yarɨŋɨ' nɨwirane'na' pi' pi' na'nɨ yarɨŋɨ' wiarɨŋwa'pɨ xɨxenɨ arɨ'a' nɨneainɨŋoɨ.” nɨyaiwirane nɨjɨ'a' e imo'nɨŋagwɨ na'nɨ dɨŋɨ' rɨpɨ enɨ “Negɨ' yarɨŋɨ' wiarɨŋwa'pɨ rɨxa neaimo'nɨnɨ.” yaiwipaxɨ'rɨnɨ.
62005016	A'ma' gɨyɨ' gɨyɨ' xexɨrɨ'mea'yɨ' wo ɨ'wɨ' anɨ'nɨmɨxɨnɨ'a na'nɨ mimo'nɨŋɨ' bɨ e'agɨ nɨwɨnɨro Gorɨxo yokwarɨmɨ' owiinɨrɨ yarɨŋɨ' nɨwiro'na'yɨ', Gorɨxo wigɨ' yarɨŋɨ' wi'ɨ'a'pɨ arɨ'a' nɨwirɨ ɨ'wɨ' anɨ'nɨmɨxɨnɨ'a na'nɨ mimo'nɨŋɨ' bɨ e'omɨ dɨŋɨ' nɨyɨmɨŋɨ' imo'nɨŋɨ'pɨ uŋwɨra'rɨnɨ'a'rɨnɨ. E nɨsearɨrɨ ai' ɨ'wɨ' a'ma' anɨ'nɨmɨxɨnɨpɨ'rɨ'a na'nɨ imo'nɨŋɨ' bɨ enɨ wenɨ. Nionɨ “A'ma' ɨ'wɨ' apɨ e'ɨ'a'yo Gorɨxo yokwarɨmɨ' owiinɨrɨ yarɨŋɨ' wii'ɨ'rɨxɨnɨ.” mɨseararɨŋɨnɨ.
62005017	Pi' pi' sɨpi' a'ma' yarɨgɨ'a'pɨ nɨ'nɨ ɨ'wɨ' yarɨgɨ'a'pɨ imo'nɨŋagɨ aiwɨ nɨpɨnɨ anɨ'nɨmɨxɨnɨpɨ'rɨ'a na'nɨ mimo'nɨŋagɨ na'nɨ rarɨŋɨnɨ.
62005018	Nene nɨjɨ'a' re imo'nɨŋwɨnɨ, “A'ma' Gorɨxo xegɨ' tɨmeaŋɨ'nɨŋɨ' imo'nɨgɨ'a'yɨ' ɨ'wɨ' ne'ra warɨgɨ'a'manɨ. Gorɨxo emeaŋo —Xewaxo na'nɨ rarɨŋɨnɨ. O a'ma' ayo pi'ra'nɨŋɨ' umearɨŋagɨ na'nɨ sɨpi' imo'nɨŋo wi' xwɨrɨ'a' wikɨxearɨŋɨ'manɨ.”
62005019	Nɨjɨ'a' re enɨ imo'nɨŋwɨnɨ, “A'ma' xwɨ'a' tɨ'yo da'ŋɨ' —Ayɨ' Gorɨxomɨ dɨŋɨ' mɨwɨkwɨ'roarɨgɨ'a'yɨ'rɨnɨ. Ayɨ' nɨ'nɨ sɨpi' imo'nɨŋomɨ i'nɨmɨ wurɨ'nɨŋagɨ'a ai' nene a'ma' Gorɨxoya' imo'nɨŋwɨnɨ.”
62005020	Rɨpɨ na'nɨ enɨ nɨjɨ'a' imo'nɨŋwɨnɨ, “ ‘Ŋwɨ'a' nepaxɨŋɨ' imo'nɨŋo, ayɨ' Gorɨxorɨ'anɨ?’ wiaiwianɨ na'nɨ xegɨ' xewaxo nene tɨ'a'mɨnɨ nɨbɨrɨ'na' o na'nɨ nɨjɨ'a' neaiapɨŋɨ'rɨnɨ. Nene rɨxa xegɨ' xewaxo Jisasɨ Kiraiso tɨ'nɨ nawi'nɨ nimo'nɨrane na'nɨ xano, Ŋwɨ'a' nepaxɨŋɨ' imo'nɨŋo tɨ'nɨ enɨ axɨ'pɨ nawi'nɨ imo'nɨŋwɨnɨ. O enɨ Ŋwɨ'a' aga nepaxɨŋɨ' imo'nɨŋorɨnɨ. Dɨŋɨ' nɨyɨmɨŋɨ' tɨ'ŋwa'pɨ neaiaparɨŋo, ayɨ' orɨnɨ.”
62005021	Gɨ' niai'wɨ'piayɨ'ne', nene nɨjɨ'a' e imo'nɨŋagwɨ na'nɨ ŋwɨ'a' imo'nɨŋɨ'piamɨ dɨŋɨ' wɨkwɨ'ropɨ'rɨxɨnɨrɨ sewanɨŋɨ'yɨ'ne' awi'nɨŋɨ' meŋwea'nɨ'ɨ'rɨxɨnɨ.
63001001	Jisasoya' sɨyikɨ' imo'nɨgɨ'a'yo wipeŋweaarɨŋa'onɨ apɨxi'xɨ na'nɨ —Ji'xɨ Gorɨxo xegɨ' imo'nɨrɨ'a na'nɨ ɨ'a' rɨyamɨxɨŋi'xɨrɨnɨ. Ji'xɨ na'nɨ tɨ'nɨ dɨxɨ' niai'wɨ'yɨ' na'nɨ tɨ'nɨ payɨ' rɨna eaarɨŋɨnɨ. Nionɨ gɨ' xwioxɨ'yo da'nɨ nepa dɨŋɨ' sɨxɨ' seayiŋɨnɨ. Nionɨnɨ marɨ'a'ɨ, a'ma' xwɨyɨ'a' nepaxɨŋɨ' imo'nɨŋɨ'pɨ na'nɨ nɨjɨ'a' nimo'nɨro dɨŋɨ' wɨkwɨ'roarɨgɨ'a'yɨ' nɨ'nɨ enɨ dɨŋɨ' sɨxɨ' seayiŋoɨ.
63001002	Xwɨyɨ'a' nepaxɨŋɨ' imo'nɨŋɨ'pɨ agwɨ ri'na' mima'yo tɨnɨrane na' rɨ'wɨ'yo ai' sɨnɨ tɨnɨrane yanɨ'wa' eŋagɨ na'nɨ seyɨ'ne' dɨŋɨ' sɨxɨ' seayiŋwɨnɨ.
63001003	A'po Gorɨxo tɨ'nɨ xewaxo Jisasɨ Kiraiso tɨ'nɨ awau' nepa dɨŋɨ' sɨxɨ' nɨneayiri'na' nene pi'ra'nɨŋɨ' nɨwayɨro'nɨrane ŋweaanɨ'wa' na'nɨ neaiiri wa' nɨneawianɨri aya' nearɨmɨxɨri epɨsɨ'i'rɨnɨ.
63001004	Nionɨ “I'ya' niai'wɨ' xwɨyɨ'a' nepaxɨŋɨ' imo'nɨŋɨ'pɨ xɨxenɨ xɨ'darɨŋoɨ.” rarɨŋagɨ'a arɨ'a' nɨwirɨ na'nɨ “A'po sekaxɨ' nɨnearɨrɨ'na' apɨ xɨ'dɨ'ɨ'rɨxɨnɨrɨ nearɨŋɨ'pɨ tɨ'nɨ xɨxenɨ rɨ'a yarɨŋoɨ?” nɨyaiwirɨ dɨŋɨ' niɨ'a' ninarɨnɨ.
63001005	Apɨxi'xɨnɨ, ji'xɨ i'ni'na' erɨ'a'pɨ na'nɨ bɨ orɨrɨmɨnɨ. Sekaxɨ' sɨŋɨ' bɨ nɨrɨrɨ rɨ'wamɨŋɨ' meaarɨŋɨnɨ. Eŋi'na' da'nɨ nene arɨ'a' wiŋwa'pɨ —Ayɨ' “Negɨ' nɨrɨxɨ'mea'yo dɨŋɨ' sɨxɨ' uyi'wanɨgɨnɨ.” rɨnɨŋɨ'pɨ ji'xɨ e'ɨrɨxɨnɨrɨ na'nɨ nɨrɨrɨ eaarɨŋɨnɨ.
63001006	“A'ma'yo dɨŋɨ' sɨxɨ' nuyirɨ'na' epaxɨ'pɨ pi'pɨrɨ'anɨ?” mɨyaiwipanɨ. Nene negɨ' nɨrɨxɨ'mea'yo dɨŋɨ' sɨxɨ' nuyirane'na'yɨ', o sekaxɨ' nearɨŋɨ'pɨ xɨxenɨ pi'ra'nɨŋɨ' xɨ'darɨŋwa'rɨnɨ. Sekaxɨ' o nearɨŋɨ'pɨ —Apɨ seyɨ'ne' eŋi'na' da'nɨ arɨ'a' wigɨ'a'pɨrɨnɨ. “Segɨ' se'rɨxɨ'mea'yo dɨŋɨ' sɨxɨ' uyi'ɨ'rɨxɨnɨ.” nearɨŋɨ'pɨrɨnɨ. Apɨ tɨ'nɨ xɨxenɨ axɨ'pɨ e e'ɨ'rɨxɨnɨ.
63001007	A'ma' obaxɨ' rɨxa “A'ma'yo yapɨ' owi'wapɨyaneyɨ.” nɨyaiwiro xwɨ'a' rɨri'mɨ emearɨŋagɨ'a na'nɨ seararɨŋɨnɨ. Yapɨ' ranɨro na'nɨ “Jisasɨ Kiraiso nepa a'ma' nimo'nɨrɨ xwɨ'a' tɨ'yo nene tɨ'a'mɨnɨ mɨbɨŋɨnigɨnɨ.” rarɨgɨ'a'yɨ'rɨnɨ. E yarɨgɨ'a'yɨ' a'ma'yo yapɨ' wi'wapɨyirɨ Kiraisomɨ xopɨra'rɨ' wimɨnɨrɨ erɨ yarɨŋo tɨ'nɨ nawi'nɨ imo'nɨŋoɨ.
63001008	Ayɨna'nɨ seyɨ'ne' Jisasomɨ nɨxɨ'dɨro'na' nɨgwɨ'nɨŋɨ' wayɨ'a' mea'wanɨgɨnɨrɨ anɨŋɨ' minɨ' rɨ'a' tɨ'ŋɨ' egɨ'a'pɨ surɨ'ma' mimo'nɨ' apɨ nɨpɨnɨ tɨ'nɨ xɨxenɨ mearo yayɨ' seaimorɨ enɨ'a na'nɨ pi'ra'nɨŋɨ' sɨŋwɨ' tɨ'nɨ e'ɨ'rɨxɨnɨ.
63001009	A'ma' Kiraiso neare'wapɨyiŋɨ'pɨ sɨnɨ anɨŋɨ' xai'wɨ' ɨ'a' mɨxɨrɨ' a'mɨ wigɨ' dɨŋɨ' tɨ'nɨ gɨ'wɨ' ni'mɨxɨrɨ rarɨgɨ'a' gɨyɨ' gɨyɨ', ayɨ' Gorɨxo tɨ'nɨ nawi'nɨ imo'nɨgɨ'a'yɨ' wi'manɨ. E nerɨ ai' Kiraiso rɨŋɨ'pɨnɨ xɨxenɨ ɨ'a' nɨxɨrɨrɨ axɨ'pɨnɨ rarɨgɨ'a' gɨyɨ' gɨyɨ', ayɨ' xani'wɨ'mɨrau' tɨ'nɨ nawi'nɨ imo'nɨgɨ'a'yɨ' wi'rɨnɨ.
63001010	A'ma' “Jisasomɨ xɨ'darɨŋwae'nerɨnɨ.” rɨnarɨgɨ'a' wi' seyɨ'ne' tɨ'a'mɨnɨ nɨbɨro Kiraiso neare'wapɨyiŋɨ'pɨ axɨ'pɨ mɨrɨpa yarɨŋagɨ'a nɨwɨnɨrɨ'na'yɨ', yayɨ' nɨwiemearo segɨ' aŋɨ'yo na'nɨ nipemea'mɨ mɨpa'wipa e'ɨ'rɨxɨnɨ.
63001011	Ayɨ' rɨpɨ na'nɨ rarɨŋɨnɨ. A'ma' e yarɨgɨ'a'yo gɨyɨ' gɨyɨ' yayɨ' nɨwiemearɨ'na'yɨ', ɨ'wɨ' ayɨ' yarɨgɨ'a'pɨ axɨ'pɨ ayo enɨ uxɨ'meanɨ'a' eŋagɨ na'nɨ rarɨŋɨnɨ.
63001012	Xwɨyɨ'a' xwapɨ' aya' wi' tɨ'nɨ seyɨ'ne' na'nɨ rɨ'wamɨŋɨ' eapaxɨ' aiwɨ “Payɨ' rɨnamɨ meapa oemɨnɨ.” nimo'narɨnɨ. “Nionɨ seyɨ'ne' dɨŋɨ' niɨ'a' aga sea'yɨ e da'nɨ seainɨnɨ'a na'nɨ nɨbɨrɨ nɨseai'mea'ma'na' xwɨyɨ'a' axɨ' e da'nɨ rɨnanɨ'wa'rɨnɨ.” nɨyaiwirɨ dɨŋɨ' ikwɨ'moŋɨnɨ.
63001013	Dɨxɨ' rɨrɨxɨ'mea'i' —I' enɨ Gorɨxo xegɨ' imo'nɨ'wɨnɨgɨnɨrɨ ɨ'a' uyamɨxɨŋi'rɨnɨ. I'ya' niai'wɨ'yɨ' payɨ' rɨnamɨ da'nɨ yayɨ' seaiwa're'naparɨŋoɨ.
64001001	Jisasoya' sɨyikɨ' imo'nɨgɨ'a'yo wipeŋweaarɨŋa'onɨ gɨ' dɨŋɨ' sɨxɨ' rɨyiŋa' Gaiasoxɨ na'nɨ payɨ' rɨna eaarɨŋɨnɨ. Joxɨ nepa dɨŋɨ' sɨxɨ' rɨyiŋɨnɨ.
64001002	Gɨ' dɨŋɨ' sɨxɨ' rɨyiŋa'oxɨnɨ, Gorɨxomɨ joxɨ na'nɨ rɨpɨ yarɨŋɨ' rɨwiiarɨŋa'rɨnɨ, “O Jisasomɨ pi'ra'nɨŋɨ' nɨxɨ'dɨrɨ na'nɨ xegɨ' dɨŋɨ' naŋɨ' imo'nɨŋɨ'pɨ tɨ'nɨ xɨxenɨ Gorɨxoxɨnɨya' dɨŋɨ'yo da'nɨ naŋɨ' imo'nɨŋɨ'pɨnɨ wi'mearɨ wara' inɨrɨ e'wɨnɨgɨnɨ.” yarɨŋɨ' e rɨwiiarɨŋa'rɨnɨ.
64001003	Negɨ' nɨrɨxɨ'mea'yɨ' wi' joxɨ na'nɨ a'waŋɨ' re nɨre'mea'agɨ'a, “O nepaxɨŋɨ' imo'nɨŋɨ'pɨ —Jisaso neare'wapɨyiŋɨ'pɨ na'nɨ rarɨŋɨnɨ. Apɨ nɨxɨ'dɨrɨ nerɨ'na' yapɨ' bɨ mɨneaiepɨsi' apɨ tɨ'nɨ xɨxenɨ yarɨnɨ. Nepaxɨŋɨ' imo'nɨŋɨ'pɨ nerɨ'na' axɨ'pɨ pi'ra'nɨŋɨ' xɨ'darɨnɨ.” A'waŋɨ' e nɨrarɨŋagɨ'a arɨ'a' nɨwirɨ na'nɨ nionɨ yayɨ' sea'yɨmɨ da'nɨ ninɨŋɨ'rɨnɨ.
64001004	“Dɨxɨ' niai'wɨ' imo'nɨgɨ'a'yɨ' xwɨyɨ'a' nepaxɨŋɨ' imo'nɨŋɨ'pɨ ɨ'a' nɨxɨrɨro xɨxenɨ xɨ'darɨŋoɨ.” rarɨŋagɨ'a arɨ'a' nɨwirɨ'na' yayɨ' sea'yɨmɨ da'nɨ ninarɨŋɨ'pɨ amɨpi' wi' na'nɨ yayɨ' ninarɨŋɨ'pɨ apɨ tɨ'nɨ xɨxenɨ mimo'nɨnɨ.
64001005	Gɨ' dɨŋɨ' sɨxɨ' rɨyiŋa'oxɨnɨ, joxɨ negɨ' nɨrɨxɨ'mea'yo arɨra' nɨwirɨ'na' u'rapi' bɨ mɨwika'rɨ' dɨŋɨ' rɨŋwɨra'rɨpaxɨ'pɨ wi'wapɨyarɨŋɨ'rɨnɨ. Nɨrɨxɨ'mea' joxɨ sɨnɨ sɨŋwɨ' mɨwɨnɨŋɨ' ai' xegɨ' bɨ marɨ'a'ɨ, axɨ'pɨnɨ wiarɨŋɨ'rɨnɨ.
64001006	A'ma' ayɨ' joxɨ dɨŋɨ' sɨxɨ' nuyirɨ arɨra' wiarɨŋɨ'pɨ na'nɨ Jisasoya' sɨyikɨ' imo'nɨŋwa' re ŋweaŋwae'ne rɨxa a'waŋɨ' nearɨgɨ'awixɨnɨ. Joxɨ Gorɨxomɨ pi'ra'nɨŋɨ' nɨxɨ'dɨrɨ'na' epaxɨ'pɨ tɨ'nɨ xɨxenɨ nerɨ o'ɨ' e na'nɨ arɨra' nɨwirɨ nɨwiowa'rɨrɨ'na' yarɨŋɨ'pɨ naŋɨ' yarɨŋɨnɨ.
64001007	Ayɨ' rɨpɨ na'nɨ “Arɨra' wi'ɨrɨxɨnɨ.” rɨrarɨŋɨnɨ. A'ma' ayɨ' yoɨ' Jisasɨ Kiraisoya' e'ma' imo'nɨgɨ'a'yo wa'ɨ' urɨmeanɨro nuro'na' “Wa'ɨ' nurɨrane ai' wigɨ' amɨpi' oura'paneyɨ.” nɨyaiwiro amɨpi' bɨ mura'pɨ' yarɨgɨ'a' eŋagɨ na'nɨ rɨrarɨŋɨnɨ.
64001008	Ayɨna'nɨ Gorɨxomɨ dɨŋɨ' wɨkwɨ'roŋwae'ne xwɨyɨ'a' nepaxɨŋɨ' imo'nɨŋɨ'pɨ nɨrɨga eme'wɨnɨgɨnɨrɨ ayo arɨra' wi'wanɨgɨnɨ.
64001009	Nionɨ wa'ɨ' rɨmearɨgɨ'a' ayɨ' na'nɨ Jisasoya' sɨyikɨ' imo'nɨgɨ'a' e ŋweagɨ'a'yɨ'ne' a'waŋɨ' osearɨmɨnɨrɨ na'nɨ payɨ' bɨ nearɨ seawɨ're'napɨ'agɨ aiwɨ segɨ' a'ma' wo, Daiotɨrepisoyɨ rɨnɨŋo —O “Nionɨ sea'yɨ e wimo'nɨŋa'na' wi'nɨyɨ' i'nɨmɨ onurɨ'nɨ'poyɨ.” wimo'narɨŋorɨnɨ. O xwɨyɨ'a' none urarɨŋwa' bɨ arɨ'a' neaiarɨŋɨ'manɨ.
64001010	Ayɨna'nɨ nionɨ seyɨ'ne' tɨ'ŋɨ' e na'nɨ nɨbɨrɨ amɨpi' o yarɨŋɨ'yɨ' na'nɨ waropa'rɨ' seaimɨ'a'rɨnɨ. O mɨ'kɨ' wi' meŋagɨ aiwɨ none na'nɨ ikayɨ'wɨ' rɨmearɨŋɨ'rɨnɨ. “E nerɨ'na' apa'nɨ yarɨŋɨnɨ.” mɨyaiwi' none rarɨŋwa'pɨ nɨwiai'kirɨ nɨrɨxɨ'mea' segɨ' tɨ'a'mɨnɨ bɨ'a'yo mumi'mɨnɨpa yarɨŋɨ'rɨnɨ. Wi'nɨyɨ' wigɨ' aŋɨ'yo na'nɨ nipemea'mɨ wanɨro yarɨŋagɨ'a nɨwɨnɨrɨ'na' pɨ'rɨ' urakiarɨŋɨ'rɨnɨ. Apɨnɨ me' e yarɨgɨ'a'yo Jisasoya' sɨyikɨ' imo'nɨgɨ'a'yɨ'ne' awi' ea'narɨgɨ'e da'nɨ mɨmɨxea'mɨ' yarɨŋɨ'rɨnɨ.
64001011	Gɨ' dɨŋɨ' sɨxɨ' rɨyiŋa'oxɨnɨ, a'ma' naŋɨ' yarɨgɨ'a'yɨ' Gorɨxo tɨmeaŋɨ'yɨ'nɨŋɨ' imo'nɨŋoɨ. E nerɨ ai' sɨpi' yarɨgɨ'a'yɨ' Gorɨxomɨ sɨnɨ sɨŋwɨ' mi' mɨwo'mɨxɨgɨ'a'yɨ'rɨnɨ. Ayɨna'nɨ joxɨ sɨpi' imo'nɨŋɨ'pimɨ ikanɨŋɨ' mɨwiaxɨ'dɨpa nerɨ naŋɨ'pimɨnɨ ikanɨŋɨ' wiaxɨ'dɨ'ɨrɨxɨnɨ.
64001012	Demitɨriaso na'nɨ a'ma' nɨ'nɨ “Naŋorɨnɨ.” rarɨgɨ'orɨnɨ. Xewanɨŋo xwɨyɨ'a' nepaxɨŋɨ' imo'nɨŋɨ'pɨ nɨxɨ'dɨrɨ'na' nerɨŋɨ'pimɨ da'nɨ enɨ “Nionɨ a'ma' naŋonɨrɨnɨ.” nɨrɨrɨ sɨwa'nɨŋɨ' neainarɨŋorɨnɨ. None enɨ “Naŋorɨnɨ.” urarɨŋwa'orɨnɨ. Xwɨyɨ'a' none rarɨŋwa'pɨ nepa imo'nɨnɨ. Joxɨ nɨjɨ'a' e imo'nɨŋagɨ na'nɨ rarɨŋɨnɨ.
64001013	Joxɨ na'nɨ “Payɨ' oea'mɨnɨ.” nɨyaiwirɨ'na' rɨ'wamɨŋɨ' obaxɨ' aya' wi' eapaxɨ' aiwɨ “Nɨpɨnɨ nɨrɨrɨ payɨ' rɨnamɨ oea'mɨnɨ.” mɨnimo'narɨnɨ.
64001014	E nerɨ aiwɨ “Nionɨ sɨnɨ me' nɨbɨrɨ nɨsi'mea'ma'na' axɨ' e da'nɨ xwɨyɨ'a' rɨnanɨ'wi'rɨnɨ.” nɨyaiwirɨ dɨŋɨ' ikwɨ'moŋɨnɨ. Joxɨ pi'ra'nɨŋɨ' orɨwayɨro'nɨnɨ. Nɨkumɨxɨnɨrɨ emearɨŋwa'yɨ' re da'nɨ yayɨ' seaiwa're'naparɨŋoɨ. Joxɨ tɨ'nɨ nɨkumɨxɨnɨrɨ emearɨgɨ'a'yo e da'nɨ womɨnɨ womɨnɨ yayɨ' nɨwie'ra u'ɨrɨxɨnɨ.
64001015	E nerɨ aiwɨ “Nionɨ sɨnɨ me' nɨbɨrɨ nɨsi'mea'ma'na' axɨ' e da'nɨ xwɨyɨ'a' rɨnanɨ'wi'rɨnɨ.” nɨyaiwirɨ dɨŋɨ' ikwɨ'moŋɨnɨ. Joxɨ pi'ra'nɨŋɨ' orɨwayɨro'nɨnɨ. Nɨkumɨxɨnɨrɨ emearɨŋwa'yɨ' re da'nɨ yayɨ' seaiwa're'naparɨŋoɨ. Joxɨ tɨ'nɨ nɨkumɨxɨnɨrɨ emearɨgɨ'a'yo e da'nɨ womɨnɨ womɨnɨ yayɨ' nɨwie'ra u'ɨrɨxɨnɨ.
65001001	Jutonɨ —Nionɨ Jisasɨ Kiraisomɨ xɨna'i'nɨ'nɨŋɨ' nimo'nɨrɨ omɨŋɨ' wiiarɨŋa' wonɨrɨnɨ. Jemisomɨ xexɨrɨ'mea'onɨrɨnɨ. Nionɨ payɨ' rɨna seyɨ'ne' na'nɨ —Seyɨ'ne' a'po Gorɨxo nionɨya'yɨ' imo'nɨ'ɨ'rɨxɨnɨrɨ we'yo ɨ'a' seaumɨrɨrɨ dɨŋɨ' sɨxɨ' seayirɨ xewaxo Jisasɨ Kiraiso na'nɨ awi' seameŋweairɨ seaiŋɨ'yɨ'ne'rɨnɨ. Seyɨ'ne' na'nɨ nɨrɨrɨ payɨ' rɨna eaarɨŋɨnɨ.
65001002	“Gorɨxo wa' seawianɨrɨ nɨwayɨro'nɨro pi'ra'nɨŋɨ' ŋweapɨ'rɨ na'nɨ seaiirɨ sewanɨŋɨ'yɨ'ne' enɨ xɨxe dɨŋɨ' sɨpi' inɨpɨ'rɨ na'nɨ seaiirɨ nerɨ'na' aya' wi' seaii'wɨnɨgɨnɨ.” nimo'narɨnɨ.
65001003	Gɨ' dɨŋɨ' sɨxɨ' seayiŋa'yɨ'ne', Gorɨxo seyɨ'ne' tɨ'nɨ nene tɨ'nɨ yea'yɨ' neayimɨxemeanɨ'a' na'nɨ eŋɨ'pɨ na'nɨ payɨ' wɨna nearɨ seawa're'napɨyimɨnɨrɨ eŋa' aiwɨ agwɨ nionɨ “Payɨ' eŋɨ' rɨre'mɨxɨ' re nɨseairɨ oea'mɨnɨ,” nimo'nɨgoɨ, “‘Xwɨyɨ'a' nene dɨŋɨ' wɨkwɨ'roarɨŋwa'pɨ —Apɨ a'ma' marɨ'a'ɨ, Gorɨxo nawi'na'nɨ neaiapɨŋɨ' eŋagɨ na'nɨ gɨ'wɨ' ni'mɨxɨrɨ mɨrɨpaxɨ'pɨrɨnɨ. Apɨ a'ma' wi' ikweakwɨ'mɨ' ranɨro yarɨŋagɨ'a nɨwɨnɨro'na' xe oe'poyɨnɨrɨ sɨŋwɨ' mɨwɨnɨpa e'ɨ'rɨxɨnɨ. Eŋɨ' nea'nɨro pɨ'rɨ' wiai'kianɨro e'ɨ'rɨxɨnɨ.’ Eŋɨ' rɨre'mɨxɨ' e nɨseairɨ oea'mɨnɨ.” nimo'nɨ'agɨ eaarɨŋɨnɨ.
65001004	Ayɨ' rɨpɨ na'nɨ eŋɨ' rɨre'mɨxɨ' e nɨseairɨ seararɨŋɨnɨ. Jisasoya' sɨyikɨ' imo'nɨgɨ'a'yɨ'ne' maiwi' ŋweaŋa'na' a'ma' wi' —Ayɨ' Gorɨxomɨ rɨ'wɨ' umoarɨgɨ'a'yɨ'rɨnɨ. Eŋi'na' da'nɨ “Sɨ'a' yoparɨ'yi Gorɨxo xwɨyɨ'a' umea'rɨnɨ'a'rɨnɨ.” rɨna'rɨŋɨ'yɨ'rɨnɨ. Ayɨ' yumɨ'i' seyɨ'ne' tɨ'nɨ nawi'nɨ imo'nɨro ɨ'wɨ' niga oemeaneyɨnɨro xwɨyɨ'a' nepa re rɨnɨŋɨ'pɨ, “Pi' pi' ɨ'wɨ' a'mae'ne yarɨŋwa'pɨ Gorɨxo ananɨ aya' nɨnearɨmɨxɨrɨ yokwarɨmɨ' neaiipaxɨ'rɨnɨ.” rɨnɨŋɨ'pɨ wigɨ' dɨŋɨ' tɨ'nɨ ikweakwɨ'mɨ' rɨro “Jisasɨ Kiraisonɨ negɨ' A'mɨna' i'nɨmɨ wurɨ'nɨŋwa'omanɨ.” rɨro yarɨgɨ'a' eŋagɨ na'nɨ eŋɨ' rɨre'mɨxɨ' e seaiarɨŋɨnɨ.
65001005	A'mɨna' Gorɨxo eŋi'na' da'nɨ maŋɨ' pɨ'rɨ' wiai'kigɨ'a'yo pɨrɨ' numamo'a bɨŋɨ'pɨ na'nɨ seyɨ'ne' rɨxa xɨxenɨ nɨjɨ'a' imo'nɨŋagɨ'a aiwɨ a'mɨ dɨŋɨ' mopɨ'rɨ na'nɨ dirɨrɨ' rɨpɨ oseaimɨnɨ. O negɨ' Isɨrerɨyo Isipɨyɨ' aŋɨ'yo da'nɨ e'ɨ' numi'nɨrɨ nipemea'mɨ nurɨ ai' a'ma' xɨ'omɨ dɨŋɨ' mɨwɨkwɨ'ro' “Xwɨ'a' Gorɨxo neaiapɨmɨnɨrɨ yarɨŋɨ'pɨ oya' dɨŋɨ' tɨ'nɨ ai' a'ma' e ŋweagɨ'a'yo nura'pɨpaxenemanɨ.” yaiwigɨ'a'yo a'ma' dɨŋɨ' meaŋe da'nɨ wanɨ'nɨmɨxɨŋɨnigɨnɨ.
65001006	Aŋɨ'najɨ' wi' eŋi'na' da'nɨ enɨ Gorɨxo nurɨ'pearɨ xe e'ɨ'rɨxɨnɨrɨ sɨŋwɨ' wɨnɨŋɨ'pɨ na'nɨ re mɨyaiwi', “Apɨnɨ nerɨ nɨŋwearɨ'na' ayɨ' naŋɨ'rɨnɨ.” mɨyaiwi' nɨwiai'kiro ɨ'wɨ' yanɨro na'nɨ aŋɨ'namɨ pɨ'nɨ nɨwia'rɨmɨ weapɨgɨ'a' eŋagɨ na'nɨ o gwɨ' ainɨxɨ' marɨ'ki'nɨpaxɨ' imo'nɨŋɨ'ri' tɨ'nɨ nɨjirɨ sɨ'a' a'ma' nɨyonɨ mi' o'mo'mɨxɨmɨ' emɨ'a'yimɨ pɨrɨ' umamo'ɨmɨgɨnɨrɨ sɨ'a' yina'rɨŋe ŋwɨra'rɨŋɨnigɨnɨ.
65001007	Eŋi'na' a'ma' Sodomɨ ŋwea'yɨ' tɨ'nɨ Gomora ŋwea'yɨ' tɨ'nɨ aŋɨ' apiau'mɨ axɨ' e ikwɨ'ro'nɨŋɨ'yo ŋweagɨ'a'yɨ' tɨ'nɨ enɨ axɨ'pɨ ayɨ'nɨŋɨ' piaxɨ' wea'nɨpaxɨ' imo'nɨŋɨ'pɨ nero Gorɨxo a'ma' nimɨxɨrɨ'na' ayɨ' apɨ e'ɨ'rɨxɨnɨrɨ wipɨmo'nɨŋɨ'pɨ me' ikweakwɨ'mɨ' nero wigɨ' dɨŋɨ' tɨ'nɨ ɨ'wɨ' sɨpi' imo'na'rɨŋɨ'pɨ niga warɨŋagɨ'a na'nɨ nene sɨŋwepɨgɨ' neaiinɨ'a na'nɨ pɨrɨ' numamorɨ'na' rɨ'a' a'pia'wɨ' anɨŋɨ' i'ni'na' wearɨŋɨ'pɨ nɨmamo'wa're'napɨrɨ ayo rɨ'a' nɨnɨrɨ pɨkiŋɨnigɨnɨ.
65001008	Gorɨxo nene sɨŋwepɨgɨ' e neaiiŋɨ' eŋagɨ aiwɨ ayɨ' yagɨ'a'pa a'ma' yumɨ'i' seyɨ'ne' tɨ'nɨ nawi'nɨ imo'nɨgɨ'a'yɨ' axɨ'pɨ nero wigɨ' sɨpi' orɨŋa' wɨnarɨgɨ'a'pɨ mima'yo nɨtɨnɨrɨŋɨ'pimɨ da'nɨ ɨ'wɨ' aga piaxɨ' aya' wi' wea'narɨŋɨ'pɨ inɨro “A'ma' womɨ i'nɨmɨ wurɨ'nɨpaxɨ' mɨneaimo'narɨnɨ.” rɨro aŋɨ'namɨ da'ŋɨ' sea'yɨmɨ imo'nɨgɨ'a'yo rɨperɨrɨ' umero yarɨgɨ'a'rɨnɨ.
65001009	E yarɨŋagɨ'a ai' aŋɨ'najɨ' Maikoroyɨ rɨnɨŋo —O aŋɨ'najɨ' nɨyonɨ sea'yɨ e wimo'nɨŋorɨnɨ. O eŋi'na' obo tɨ'nɨ Moseso pɨyomɨ go go meanɨrɨ'enɨŋoɨnɨrɨ xwɨyɨ'a' xɨmɨxɨmɨ' ninɨri nɨrɨnɨrɨ'na' o aŋɨ'najɨ' sea'yɨ e imo'nɨŋɨ' wo eŋagɨ aiwɨ aya' nepea'rɨma'na' “Niɨwanɨŋonɨ eŋɨ' ea'nɨŋa'onɨ ananɨ obomɨ xwɨyɨ'a' rɨ'a' tɨ'ŋɨ' umearɨpaxonɨrɨnɨ.” mɨyaiwi' “Gorɨxo xewanɨŋonɨ mɨxɨ' rɨrɨ'wɨnɨgɨnɨ.” urɨŋɨnigɨnɨ.
65001010	Aya' nepea'rɨma'na' murɨŋɨ' eŋagɨ ai' a'ma' yumɨ'i' seyɨ'ne' tɨ'nɨ nawi'nɨ imo'nɨgɨ'a'yɨ' amɨpi' wiwanɨŋɨ'yɨ' majɨ'a' imo'nɨgɨ'a'pɨ na'nɨ ananɨ ikayɨ'wɨ' meararɨgɨ'a'rɨnɨ. E nerɨ ai' wigɨ' nɨjɨ'a' imo'nɨgɨ'a'pɨ naŋwɨ'yɨ' —Ayɨ' dɨŋɨ' rɨ'a' xeya'nɨŋɨ'yɨ'rɨnɨ. Naŋwɨ'yɨ' dɨŋɨ' meŋwɨpepa nerɨ nɨjɨ'a' a'ma' imo'narɨgɨ'a'pɨ marɨ'a'ɨ, xegɨ' bɨ imo'narɨŋɨ'pa a'ma' ayɨ' enɨ axɨ'pɨnɨ nero wigɨ' nɨjɨ'a' apɨ imo'narɨgɨ'a'rɨnɨ. Apimɨ da'nɨnɨ wiwanɨŋɨ'yɨ' xwɨrɨ'a' ikɨxenarɨgɨ'a'rɨnɨ.
65001011	Sɨ'a' wɨyi ayɨ' majɨ'a' wo'rɨnɨ'a' eŋagɨ na'nɨ awe! Ayɨ' eŋi'na' Keno “Nionɨ Gorɨxomɨ ananɨ i'nɨmɨ owurɨ'nɨmɨnɨ.” mɨyaiwi' nerɨ'na' eŋɨ'pa axɨ'pɨ yarɨgɨ'a'rɨnɨ. Eŋi'na' a'ma' Beramoyɨ rɨnɨŋo —O “Nɨgwɨ' nionɨ bɨ mɨnɨmu'ropa oenɨ.” yaiwiagorɨnɨ. O “A'ma' wi' nɨgwɨ' niapa'na' pi' pi' nɨrɨ'a'pɨ nionɨ wi' mɨmu'ro' nemɨ'ɨnɨ.” nɨyaiwirɨ'na' xewanɨŋo yapɨ' ne'wapɨ'nɨrɨ yagɨ'pa ayɨ' enɨ axɨ'pɨ oyaneyɨnɨro na'nɨ sɨnɨ me' igwɨ'a' urɨ'rɨnarɨgɨ'a'rɨnɨ. Eŋi'na' a'ma' Koraoyɨ rɨnɨŋoya'yɨ' a'ma' Gorɨxo rɨ'peaŋowamɨ arɨ'a' mɨwi' nero uraki'nanɨro yarɨŋagɨ'a na'nɨ anɨ'nɨmɨxɨŋɨ'pa ayɨ' enɨ axɨ'pɨ'nɨŋɨ' e yarɨgɨ'a'rɨnɨ.
65001012	A'ma' nionɨ seararɨŋa'yɨ' pi'nɨŋɨ' imo'nɨgɨ'a'yɨ' marɨ'a'ɨ, sa rɨpɨnɨ rɨpɨnɨ imo'nɨŋoɨ. Seyɨ'ne' a'ma' gɨyɨ' gɨyɨ' sɨŋwɨ' nɨneanɨro'na' “Awi' ea'nɨgɨ'a'yɨ' xɨxenɨ dɨŋɨ' sɨpi' inarɨgɨ'a'yɨ'rɨ'anɨ?” oneaiaiwi'poyɨnɨrɨ awi' nea'nɨro aiwa' narɨ'na' a'ma' ayɨ' ipi' akwɨnɨ'a'na'ɨ rɨwoŋa'na' ewe' sɨxɨ' nu'rorɨ xwɨrɨ'a' ikɨxenarɨŋɨ'pa a'ma' ayɨ' axɨ'pɨ e nimo'nɨro na'nɨ xwɨrɨ'a' seaikɨxepaxɨ' imo'nɨŋoɨ. Ayɨ' seyɨ'ne' tɨ'nɨ nawi'nɨ aiwa' nɨnɨro'na' Gorɨxo na'nɨ wa'yɨ' bɨ mɨwinɨ' wiwanɨŋɨ' na'nɨnɨ dɨŋɨ' nɨmo'nɨro sa u'rapi' yarɨŋagɨ'a na'nɨ seararɨŋɨnɨ. “Agwɨ' apɨ inia' eanɨ na'nɨ irɨ'rarɨnɨ.” yaiwiarɨ'na' inia' meapa nerɨ imɨŋɨ' nerɨ'na' agwɨ' nɨrɨraimɨ warɨŋɨ'pa axɨ'pɨ e imo'nɨgɨ'a'yɨ'rɨnɨ. A'ma' ayɨ' i'kɨ'a' sogwɨ' na' wearɨŋi'na' ai' anɨŋɨ' oxɨ' roarɨŋagɨ na'nɨ nɨyoarɨ emɨ mo'a'na' urɨ' biau' eŋɨ'pɨ imo'nɨŋɨ'yɨ'nɨŋɨ' imo'nɨŋoɨ.
65001013	Rawɨrawa' imeamɨ'kwɨ' nerɨ'na' reakɨ'kwɨ'i' ŋwɨra'rarɨŋɨ'pa a'ma' ayɨ' wigɨ' piaxɨ' wea'nɨpaxɨ'pɨ nero'na' axɨ'pɨ apɨ'nɨŋɨ' yarɨgɨ'a'rɨnɨ. A'ma' ayɨ' siŋɨ' aŋɨ' pɨrɨ'yo nemerɨ'na' a'ma' ewe'yo nɨmea'mɨ nu'ɨ'asa'na' rawɨrawa'yo a'wɨnɨmɨ eŋa'na' xeŋwɨ'mɨ nipemea'mɨ warɨŋɨ'pɨ yapɨ axɨ'pɨ nɨseairo yapɨ' seai'wapɨyarɨgɨ'a'rɨnɨ. Ayɨ' aga sɨ'a' yidoa'rɨŋɨ'pimɨ anɨŋɨ' i'ni'na' ŋweapɨ'rɨ'a na'nɨ Gorɨxo rɨxa wimɨxɨyiŋɨ'yɨ'rɨnɨ.
65001014	Inoko —O Adamomɨ da'nɨ nemea'ga nuro we' wɨ'u'mɨ da'ŋɨ' wau' emea'nɨgɨ'o, ayɨ' orɨnɨ. O a'ma'yo wɨ'a' nuro'kiamorɨ'na' re rɨŋɨnigɨnɨ, “Arɨ'a' e'poyɨ. Orɨŋa' nɨwɨnɨrɨ'na' wɨnɨ'ɨnɨ. A'mɨna'o a'ma' nɨ'nɨ wigɨ' egɨ'a'pɨ na'nɨ xɨxenɨ pɨrɨ' umamo'mɨnɨrɨ na'nɨ erɨ a'ma' xɨ'o wimo'narɨŋɨ'pɨ mɨxɨ'darɨgɨ'a'yo wigɨ' uyɨ'niɨ' egɨ'a'pɨ na'nɨ xwɨyɨ'a' umea'rɨmɨnɨrɨ na'nɨ erɨ a'ma' ɨ'wɨ' ayinɨ mɨyarɨgɨ'a'yɨ' xɨ'o na'nɨ a'ma'yo nurɨro'na' sɨpi'nɨ ureka'rarɨgɨ'a'pɨ na'nɨ xwɨyɨ'a' umea'rɨmɨnɨrɨ na'nɨ erɨ enɨ na'nɨ xegɨ' aŋɨ'najɨ' dɨŋɨ' nɨmorɨ ɨ'a' mɨropaxɨ' wi' tɨ'nɨ weaparɨŋagɨ wɨnɨ'ɨnɨ.” rɨŋɨnigɨnɨ.
65001015	Inoko —O Adamomɨ da'nɨ nemea'ga nuro we' wɨ'u'mɨ da'ŋɨ' wau' emea'nɨgɨ'o, ayɨ' orɨnɨ. O a'ma'yo wɨ'a' nuro'kiamorɨ'na' re rɨŋɨnigɨnɨ, “Arɨ'a' e'poyɨ. Orɨŋa' nɨwɨnɨrɨ'na' wɨnɨ'ɨnɨ. A'mɨna'o a'ma' nɨ'nɨ wigɨ' egɨ'a'pɨ na'nɨ xɨxenɨ pɨrɨ' umamo'mɨnɨrɨ na'nɨ erɨ a'ma' xɨ'o wimo'narɨŋɨ'pɨ mɨxɨ'darɨgɨ'a'yo wigɨ' uyɨ'niɨ' egɨ'a'pɨ na'nɨ xwɨyɨ'a' umea'rɨmɨnɨrɨ na'nɨ erɨ a'ma' ɨ'wɨ' ayinɨ mɨyarɨgɨ'a'yɨ' xɨ'o na'nɨ a'ma'yo nurɨro'na' sɨpi'nɨ ureka'rarɨgɨ'a'pɨ na'nɨ xwɨyɨ'a' umea'rɨmɨnɨrɨ na'nɨ erɨ enɨ na'nɨ xegɨ' aŋɨ'najɨ' dɨŋɨ' nɨmorɨ ɨ'a' mɨropaxɨ' wi' tɨ'nɨ weaparɨŋagɨ wɨnɨ'ɨnɨ.” rɨŋɨnigɨnɨ.
65001016	A'ma' nionɨ seararɨŋa'yɨ' anɨŋu'mɨ' ikaxɨ' rarɨgɨ'a'yɨ'rɨnɨ. “Omeaaneyɨ.” nɨwimo'nɨrɨ we' eŋɨ' o'ɨ' winarɨŋɨ'pɨnɨ nɨxɨ'dɨro aiwɨ anɨŋɨ' minɨ' ki'nɨŋɨ' irɨnarɨgɨ'a'yɨ'rɨnɨ. Wigɨ' yoɨ' wiwanɨŋɨ'yɨ' na'nɨ sɨ'mɨ' sɨ'mɨ' e tɨnɨmearɨgɨ'a'yɨ'rɨnɨ. A'ma'ya' amɨpi' ɨ'wɨ' ura'paneyɨnɨro nɨremea' xwɨyɨ'a' urepɨsiarɨgɨ'a'yɨ'rɨnɨ.
65001017	Gɨ' dɨŋɨ' sɨxɨ' seayiŋa'yɨ'ne', ayɨ' e imo'nɨŋagɨ'a ai' negɨ' A'mɨna' Jisasɨ Kiraisoya' wa'ɨ' wurɨmeigɨ'a'wa xa'mɨ rɨgɨ'a' rɨpɨ na'nɨ dɨŋɨ' oiro'naneyɨ, “Sɨ'a' yoparɨ'yi tɨ'ŋi'na' aŋwɨ e eŋa'na' a'ma' wi' re epɨ'rɨ'a'rɨnɨ. Sea'yɨ e wimo'nɨgɨ'a'wamɨ ikayɨ'wɨ' umearɨro amɨpi' Gorɨxo mɨwimo'narɨŋɨ'pɨ xɨ'dɨpɨ'rɨ na'nɨ we' eŋɨ' o'ɨ' ero epɨ'rɨ'a'yɨ' imo'nɨpɨ'rɨ'a'rɨnɨ.” rɨgɨ'a'pɨ na'nɨ dɨŋɨ' oiro'naneyɨ.
65001018	Gɨ' dɨŋɨ' sɨxɨ' seayiŋa'yɨ'ne', ayɨ' e imo'nɨŋagɨ'a ai' negɨ' A'mɨna' Jisasɨ Kiraisoya' wa'ɨ' wurɨmeigɨ'a'wa xa'mɨ rɨgɨ'a' rɨpɨ na'nɨ dɨŋɨ' oiro'naneyɨ, “Sɨ'a' yoparɨ'yi tɨ'ŋi'na' aŋwɨ e eŋa'na' a'ma' wi' re epɨ'rɨ'a'rɨnɨ. Sea'yɨ e wimo'nɨgɨ'a'wamɨ ikayɨ'wɨ' umearɨro amɨpi' Gorɨxo mɨwimo'narɨŋɨ'pɨ xɨ'dɨpɨ'rɨ na'nɨ we' eŋɨ' o'ɨ' ero epɨ'rɨ'a'yɨ' imo'nɨpɨ'rɨ'a'rɨnɨ.” rɨgɨ'a'pɨ na'nɨ dɨŋɨ' oiro'naneyɨ.
65001019	A'ma' ayɨ' Jisasoya' sɨyikɨ' imo'nɨgɨ'a'yɨ' nawi'nɨ mimo'nɨ' xɨxegɨ'nɨ oimo'nɨ'poyɨnɨrɨ urakiowa'rɨro dɨŋɨ' rɨ'a' xeya'nɨŋɨ'nɨŋɨ' imo'nɨro kwi'yɨ' Gorɨxoya'pɨ mayɨ' imo'nɨro egɨ'a'yɨ'rɨnɨ.
65001020	Gɨ' dɨŋɨ' sɨxɨ' seayiŋa'yɨ'ne', a'ma' ayɨ' e imo'nɨŋagɨ'a ai' Jisasoya' sɨyikɨ' imo'nɨgɨ'a'yɨ'ne' nepa imo'nɨŋɨ'pɨ dɨŋɨ' nɨwɨkwɨ'roro'na' sɨ'kɨ'kɨ' umɨxɨnɨro eŋɨ' ea'nɨŋɨ' kwi'yɨ'ya'pimɨ da'nɨ Gorɨxomɨ rɨxɨŋɨ' urayiro
65001021	o nene na'nɨ dɨŋɨ' sɨpi' nɨwirɨ neaiiŋɨ'pɨ dɨŋɨ' sɨxɨ' anɨŋɨ' i'nɨro dɨŋɨ' nɨyɨmɨŋɨ' A'mɨna' Jisasɨ Kiraiso wa' nene neaumɨxɨŋɨ'pimɨ da'nɨ imo'nanɨ'wa'pɨ gi'nɨ gi'na' ni'meanɨ'a'rɨ'anɨrɨ wenɨŋɨ' nero ŋwearo e'ɨ'rɨxɨnɨ.
65001022	A'ma' xwɨyɨ'a' Gorɨxo na'nɨ rɨnɨŋɨ'pɨ na'nɨ ududɨ' ninɨro “Aga nepa imo'nɨŋɨ'pɨranɨ? Yapɨ' imo'nɨŋɨ'pɨranɨ?” yaiwiarɨgɨ'a'yo seyɨ'ne' aya' urɨmɨxɨro
65001023	a'mɨ wi'nɨyo amɨpi' wi' rɨ'a' tɨ'ŋɨ' e weŋa'na' apaxɨ' me' meaarɨŋwa'pa axɨ'pɨ e'ɨ' umi'nanɨro na'nɨ ero a'mɨ wi'nɨyo aya' nurɨmɨxɨrɨ ai' seyɨ'ne' rapɨrapɨ' pɨyaŋɨ' eaarɨŋɨ'pɨ tɨ'ŋɨ' e na'nɨ wa'yɨ' nero aŋwɨ e mupa yarɨgɨ'a'pa wigɨ' ɨ'wɨ' yarɨgɨ'a'pɨ na'nɨ wa'yɨ' ero e'ɨ'rɨxɨnɨ.
65001024	Agwɨ Gorɨxo seyɨ'ne' ɨ'wɨ' mepa e'ɨ'rɨxɨnɨrɨ pɨ'rɨ' searakipaxɨ' imo'nɨrɨ rɨ'wɨ'yo seyɨ'ne' xewanɨŋo nikɨ'nɨrɨ ŋweaŋe roŋa'na' dɨŋɨ' niɨ'a' nɨseainɨrɨ xwɨyɨ'a' mɨmea'rɨnɨpaxɨ' imo'nɨgɨ'a'yɨ'ne' seaimɨxɨpaxɨ' imo'nɨrɨ eŋo eŋagɨ na'nɨ
65001025	re seararɨŋɨnɨ, “Gorɨxo na' wonɨ onɨ negɨ' A'mɨna' Jisasɨ Kiraiso neaiiŋɨ'pimɨ da'nɨ yea'yɨ' neayimɨxemeaŋo, xwɨ'a'ri' tɨ'nɨ aŋɨ'na tɨ'nɨ sɨnɨ mimo'nɨŋa'na'ranɨ, agwɨranɨ, na' rɨ'wɨ'yo i'ni'na'ranɨ, nikɨ'nɨrɨ ŋwearɨ aga sea'yɨ e'mɨ imo'nɨŋo imo'nɨrɨ eŋɨ' ea'nɨŋɨ' imo'nɨrɨ ne'nɨ' tɨ'gɨ'a'yo nɨyonɨ sea'yɨ e wimo'nɨrɨ eŋo, ayɨ' na' wonɨ onɨ eŋagɨ na'nɨ sea'yɨ e ume'wanɨgɨnɨ.” seararɨŋɨnɨ. “E e'wanɨgɨnɨ.” nimo'narɨnɨ.
66001001	Xwɨyɨ'a' re nɨrɨnɨrɨ ea'nɨŋɨ'pɨ, ayɨ' amɨpi' rɨ'wɨ'yo aŋwɨ e nimo'nɨnɨ'a'pɨ na'nɨ Jisasɨ Kiraiso sɨŋa'nɨ nimɨxɨrɨ wɨ'a' wo'mɨxɨŋɨ'pɨrɨnɨ. Gorɨxo a'ma' xɨ'omɨ xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yo wɨ'a' owo'mɨxɨnɨrɨ wi'wapɨyiŋɨ'pɨrɨnɨ. Apɨ Jisaso xɨ'omɨ omɨŋɨ' wiiarɨŋɨ' Jonoyɨ rɨnɨŋo tɨ'ŋɨ' e na'nɨ aŋɨ'najɨ' xɨ'oya'o urowa're'napa'na' orɨŋa' ikaxɨ' urɨŋɨ'pɨrɨnɨ.
66001002	Apɨ wɨnɨŋɨ' nɨpɨnɨ xwɨyɨ'a' Gorɨxo urɨŋɨ'pɨranɨ, Jisasɨ Kiraiso woa'kɨ'kɨ' wiŋɨ'pɨranɨ, apɨ nɨpɨnɨ Jono a'waŋɨ' xɨxenɨ rowia'roŋɨ'rɨnɨ.
66001003	Amɨpi' apɨ rɨxa aŋwɨ e nimo'nɨnɨ'a' eŋagɨ na'nɨ a'ma' xwɨyɨ'a' re wɨ'a' o'mɨxɨnɨŋɨ'pɨ ɨ'a' ro'ɨ'a' gɨyɨ' gɨyɨ' yayɨ' aŋɨ'namɨ da'ŋɨ' imo'nɨŋɨ'pɨ winɨrɨ a'ma' rɨ'wamɨŋɨ' re nɨrɨnɨrɨ ea'nɨŋɨ' rɨpɨ ɨ'a' roarɨŋagɨ'a arɨ'a' nɨwiro xɨ'dɨ'a' gɨyɨ' gɨyɨ' yayɨ' aŋɨ'namɨ da'ŋɨ' imo'nɨŋɨ'pɨ winɨrɨ enɨ'a'rɨnɨ.
66001004	Jononɨ Jisasoya' sɨyikɨ' we' wɨ'u'mɨ da'ŋɨ' wau' Esia pɨropenɨsɨ'yo ŋweagɨ'a'yɨ'ne' na'nɨ rɨ'wamɨŋɨ' rɨpɨ eaarɨŋɨnɨ. Gorɨxo —O anɨŋɨ' i'ni'na' ŋweaŋorɨnɨ. Eŋi'na' da'nɨ ŋwearɨ sɨnɨ agwɨ ŋwearɨ na' rɨ'wɨ'yo anɨŋɨ' ŋwearɨ enɨ'orɨnɨ. O wa' seawianɨrɨ nɨwayɨro'nɨro ŋweapɨ'rɨ na'nɨ seaiirɨ e'wɨnɨgɨnɨ. Kwi'yɨ' we' wɨ'u'mɨ da'ŋɨ' wau' i'kwiaŋwɨ' sea'yɨ e imo'nɨŋɨ'namɨ Gorɨxo e'ɨ' ŋweaŋe ŋweagɨ'a'pɨ enɨ wa' seawianɨrɨ nɨwayɨro'nɨro ŋweapɨ'rɨ na'nɨ seaiirɨ e'wɨnɨgɨnɨ.
66001005	Jisasɨ Kiraiso —O Gorɨxo gɨ' i'wo a'ma'yo wi'wapɨyi'wɨnɨgɨnɨrɨ urowa're'napa'na' xɨxenɨ nɨpɨnɨ nɨya'rɨmɨ mɨŋɨ' winɨŋorɨnɨ. A'ma' xwa'rɨpa'yo da'nɨ wia'pɨ'nɨmeapɨ'rɨ'a na'nɨ xa'mɨ wia'pɨ'nɨmeaŋorɨnɨ. Mɨxɨ' ina'yɨ' xwɨ'a' rɨri'mɨ ŋweagɨ'a' nɨyonɨ sea'yɨ e wimo'nɨŋorɨnɨ. O enɨ wa' seawianɨrɨ nɨwayɨro'nɨro ŋweapɨ'rɨ na'nɨ seaiirɨ e'wɨnɨgɨnɨ. Omɨ —O dɨŋɨ' sɨxɨ' nɨneayirɨ negɨ' ɨ'wɨ' yarɨŋwa'pɨ yokwarɨmɨ' neaiimɨnɨrɨ na'nɨ nerɨ'na' xewanɨŋo nɨperɨŋɨ'pimɨ da'nɨ gwɨ'nɨŋɨ' nearoayi'roŋorɨnɨ.
66001006	A'ma' oya' xwioxɨ'yo ŋweaanɨ'wae'ne neaimɨxɨrɨ xano Gorɨxoya' apaxɨ'pa'nɨŋɨ' imo'nɨgɨ'a'yɨ' xɨ'o tɨ'ŋɨ' e ananɨ pa'wiarɨgɨ'a'pa nene enɨ ananɨ pa'wipaxene neaimɨxɨrɨ eŋorɨnɨ. Omɨ anɨŋɨ' minɨ' i'ni'na' nɨ'nɨ sea'yɨ e umero i'nɨmɨ wurɨ'nɨro e'ɨ'rɨxɨnɨ. Apɨ e imo'nɨ'wɨnɨgɨnɨ.
66001007	Ai, o agwɨ' tɨ'nɨ wepɨ'narɨŋagɨ a'ma' nɨ'nɨ sɨŋwɨ' wɨnɨro omɨ pɨkigɨ'a'yɨ' enɨ sɨŋwɨ' wɨnɨro epɨ'rɨ'a'rɨnɨ. Xwɨ'a' rɨri'mɨ a'ma' gwɨ' wɨrɨ' wɨri' nɨ'nɨ omɨ sɨŋwɨ' nɨwɨnɨro ŋwɨ' numiea'a upɨ'rɨ'a'rɨnɨ. Ayɨ' neparɨnɨ. Xɨxenɨ e imo'nɨ'wɨnɨgɨnɨ.
66001008	A'mɨna' Gorɨxo re rarɨnɨ, “Nionɨ anɨŋɨ' pɨrɨ' tɨŋweaŋa'onɨrɨnɨ. Eŋi'na' da'nɨ ŋwearɨ sɨnɨ agwɨ ŋwearɨ na' rɨ'wɨ'yo anɨŋɨ' ŋwearɨ emɨ'a'onɨrɨnɨ. Wa nionɨ tɨ'nɨ xɨxenɨ mimo'nɨ' eŋɨ' sɨxɨ' ea'nɨŋa'onɨrɨnɨ.” rarɨnɨ.
66001009	Jononɨ —Nionɨ segɨ' se'rɨxɨ'mea' wonɨrɨnɨ. Jisaso tɨ'nɨ nawi'nɨ nika'rɨnɨrɨŋɨ'pimɨ da'nɨ rɨ'nɨŋɨ' seai'meaarɨŋɨ'pa nionɨ enɨ ni'mearɨ oya' xwioxɨ'yo ŋweaarɨgɨ'a'pa nionɨ enɨ ŋwearɨ xeanɨŋɨ' xwa'ma'mɨ' wiarɨgɨ'a'pa nionɨ enɨ axɨ'pɨ e wirɨ yarɨŋa'onɨrɨnɨ. Nionɨ Gorɨxoya' xwɨyɨ'a' wa'ɨ' urɨrɨ Jisaso Gorɨxo na'nɨ neai'wapɨyiŋɨ'pɨ a'waŋɨ' urɨrɨ yarɨŋagɨ na'nɨ pɨrɨŋwɨ' Patɨmosɨyɨ rarɨgɨ'a'pimɨ da'nɨ gwɨ' nɨyi'a'na' nɨŋweaŋɨsa'na'
66001010	sɨ'a' A'mɨna'o na'nɨ kikiɨ'a' ŋweaarɨŋwa' wɨyimɨ Gorɨxoya' kwi'yɨ'pɨ nɨxɨxe'roŋa'na' rɨ'aiwa' bɨ rɨ'wɨ'mɨ da'nɨ pe'ka'kɨ' nɨrɨnɨrɨ'nɨŋɨ' eŋɨ' tɨ'nɨ rɨnɨ'agɨ arɨ'a' re wiŋanigɨnɨ,
66001011	“Orɨŋa' joxɨ tewɨ'nɨrɨ'pɨ bɨkwɨ' wɨnamɨ rɨ'wamɨŋɨ' nearɨ a'ma' sɨyikɨ' Jisasoya' imo'nɨgɨ'a' we' wɨ'u'mɨ da'ŋɨ' wau' imo'nɨgɨ'a'yɨ' na'nɨ —Wigɨ' aŋɨ'yɨ' xegɨ' yoɨ' tɨyɨ'rɨnɨ. Epesasɨ tɨ'nɨ Sɨmena tɨ'nɨ Pegamamɨ tɨ'nɨ Taiataira tɨ'nɨ Sadisɨ tɨ'nɨ Piradepia tɨ'nɨ Reodisia tɨ'nɨ ayɨ'rɨnɨ. Aŋɨ' ayɨ' ayɨ' tɨ'ŋɨ' e na'nɨ wiowa'rɨ'ɨrɨxɨnɨ.” rɨnɨ'agɨ arɨ'a' e nɨwirɨ
66001012	maŋɨ' e nɨrarɨŋɨ'pa'mɨ sɨŋwɨ' owɨnɨmɨnɨrɨ nɨkɨnɨmo'nɨrɨ wenɨŋɨ' e'a'yɨ' wɨnɨŋanigɨnɨ. Sɨ'ŋa' gorɨ' tɨ'nɨ i'kwiaŋwɨ' imɨxɨnɨŋɨ' we' wɨ'u'mɨ da'ŋɨ' wau' uyɨ'wɨ' ŋwɨra'rɨpɨ'rɨ'a na'nɨ mɨdɨmɨda'nɨ e'ɨ' nura'ra'rɨnɨga punɨŋagɨ nɨwɨnɨrɨ
66001013	i'kwiaŋwɨ' e'ɨ' nura'ra'rɨnɨga punɨŋɨ'yo a'wɨnɨmɨ a'ma'nɨŋɨ' imo'nɨŋɨ' wo roŋagɨ wɨnɨŋanigɨnɨ. O rapɨrapɨ' sepia' sɨkwɨ' ayo tɨ'nɨ rɨtɨ' inɨŋɨ' wu' yi'nɨrɨ irɨkwɨ'nɨŋɨ' sɨ'ŋa' gorɨ' tɨ'nɨ imɨxɨnɨŋɨ'pɨ xegɨ' u'pikwɨ'yo xwɨnamɨyaiwi' iro'nɨrɨ nema'na' roŋagɨ wɨnɨŋanigɨnɨ.
66001014	Xegɨ' mɨŋɨ' tɨ'nɨ dɨ'a' tɨ'nɨ apɨ'a' nɨwerɨ'na' sipɨsipɨ' ɨ'a'nɨŋɨ' apɨ'a' xai'wɨ' wea'rɨrɨ xegɨ' sɨŋwɨ' enɨ rɨ'a' a'pia'wɨ'nɨŋɨ' werɨ
66001015	xegɨ' sɨkwɨ' kapa' awiaxɨ' rɨ'a' xai'wɨ' ninɨrɨ'na' siŋɨ' inɨŋɨ'yɨ' xɨxɨ'ea' inarɨŋɨ'pa axɨ'pɨ e imo'nɨrɨ maŋɨ' oya'yo da'nɨ nɨrɨrɨ'na' iniɨgɨ' iyakwɨ' nɨdɨrorɨ'na' rurɨwɨ' rarɨŋɨ'pa axɨ'pɨ rɨrɨ yarɨŋagɨ wɨnɨŋanigɨnɨ.
66001016	O siŋɨ' we' wɨ'u'mɨ da'ŋɨ' wau' we' na'u' tɨ'nɨ a'rɨ'wɨ' xɨrɨrɨ kira' mɨxɨ' na'nɨ mɨdɨmɨda'nɨ ŋwa' yinɨŋɨ' ba' xegɨ' maŋɨ'yo da'nɨ peyearɨ xegɨ' sɨ'mɨmaŋɨ' sogwɨ' xai'wɨ' nanɨrɨ'na' anarɨŋɨ'pa axɨ'pɨ e anɨrɨ yarɨŋagɨ enɨ wɨnɨŋanigɨnɨ.
66001017	Nionɨ omɨ sɨŋwɨ' e nɨwɨnɨrɨ'na' xegɨ' sɨkwɨ' tɨ'ŋɨ' e nɨperɨ'nɨŋɨ' we'agɨ aiwɨ o we' na'u' sea'yɨ e nɨnikwia'rɨrɨ re nɨrɨŋɨnigɨnɨ, “Joxɨ wa'yɨ' mɨsinɨpanɨ. Nionɨ pɨrɨ' tɨŋweaŋa'onɨ
66001018	anɨŋɨ' sɨŋɨ' ŋweaŋa'onɨrɨnɨ. Nionɨ rɨxa peŋa'onɨ ai' sɨnɨ pɨyɨ' mimo'nɨ' rɨxa anɨŋɨ' i'ni'na' ŋwea'mɨ'a na'nɨ sɨŋɨ' imo'nɨŋɨnɨ. Nionɨ ki' a'ma' anɨ'nɨpɨ'rɨ'a na'nɨpɨ xɨrɨrɨ pɨyɨŋɨ' siwi' aŋɨ'yo ŋweagɨ'a'yo u'kwiowa'rɨmɨ'a'pɨ na'nɨ xɨrɨrɨ eŋɨnɨ.
66001019	Ayɨna'nɨ joxɨ sɨŋwɨ' nanɨ'ɨ'pɨ na'nɨ rɨ'wamɨŋɨ' earɨ amɨpi' agwɨ ri'na' imo'nɨŋɨ'pɨ na'nɨ rɨ'wamɨŋɨ' earɨ amɨpi' agwɨ ri'na' imo'nɨŋɨ'pimɨ rɨ'wɨ'yo imo'nɨnɨ'a'pɨ na'nɨ rɨ'wamɨŋɨ' earɨ eɨ.
66001020	Siŋɨ' we' wɨ'u'mɨ da'ŋɨ' wau' we' na'u' tɨ'nɨ xɨrɨŋagɨ nanɨrɨ uyɨ'wɨ' ikwia'rɨpɨ'rɨ'a na'nɨ i'kwiaŋwɨ' sɨ'ŋa' gorɨ' tɨ'nɨ imɨxɨnɨŋɨ' we' wɨ'u'mɨ da'ŋɨ' wau' weŋagɨ wɨnɨrɨ e'ɨ'pɨ, i'nɨmɨ simo'nɨ'ɨ'pɨ mɨ'kɨ'pɨ rɨpɨrɨnɨ. Siŋɨ' we' wɨ'u'mɨ da'ŋɨ' wau' ayɨ' Jisasoya' sɨyikɨ' we' wɨ'u'mɨ da'ŋɨ' wau' imo'nɨgɨ'a'yɨ'ya' aŋɨ'najowa na'nɨrɨnɨ. Uyɨ'wɨ' na'nɨ i'kwiaŋwɨ' imɨxɨnɨŋɨ' we' wɨ'u'mɨ da'ŋɨ' wau' ayɨ' Jisasoya' sɨyikɨ' we' wɨ'u'mɨ da'ŋɨ' wau' imo'nɨgɨ'a'yɨ' apɨ na'nɨrɨnɨ.
66002001	“Sɨyikɨ' nionɨya' Epesasɨyo ŋweagɨ'a'yɨ'ya' aŋɨ'najomɨ rɨ'wamɨŋɨ' rɨpɨ nearɨ mɨnɨ wi'ɨrɨxɨnɨ, ‘Siŋɨ' we' wɨ'u'mɨ da'ŋɨ' wau' we' na'u' tɨ'nɨ a'rɨ'wɨ' xɨrɨrɨ i'kwiaŋwɨ' uyɨ'wɨ' ikwia'rɨpɨ'rɨ'a na'nɨ sɨ'ŋa' gorɨ' tɨ'nɨ imɨxɨnɨŋɨ' we' wɨ'u'mɨ da'ŋɨ' wau' e'ɨ' nura'ra'rɨnɨga puŋɨ'yo a'wɨnɨ e aŋɨ' emerɨ yarɨŋo re rɨŋoɨ urɨ'ɨrɨxɨnɨ,
66002002	“Amɨpi' joxɨ e'ɨ'pɨ nɨpɨnɨ na'nɨ nionɨ nɨjɨ'a' imo'nɨŋɨnɨ. Anɨŋɨ' minɨ' erɨ xwa'ma'mɨ' wirɨ yarɨŋɨ'pɨ na'nɨ nionɨ nɨjɨ'a' imo'nɨŋɨnɨ. ‘A'ma' sɨpi'yo ananɨ oumi'mɨnɨmɨnɨ.’ yaiwipaxɨ' mimo'nɨŋɨ'pɨ na'nɨ enɨ nɨjɨ'a' imo'nɨŋɨnɨ. A'ma' wa'ɨ' wurɨmeiarɨgɨ'a' wa mimo'nɨpa nero ai' ‘None enɨ wa'ɨ' wurɨmeiarɨŋwa'onerɨnɨ.’ rɨnarɨgɨ'a'wamɨ joxɨ dɨŋɨ' adadɨ' nɨwirɨ iwamɨ'o' nɨwi'wapɨyirɨŋɨ'pimɨ da'nɨ yapɨ' rɨmearɨgɨ'a'wa eŋagɨ'a wɨnɨŋɨ'pɨ na'nɨ enɨ nɨjɨ'a' imo'nɨŋɨnɨ.
66002003	Joxɨ nionɨ nɨxɨ'darɨŋagɨ na'nɨ a'ma' wi' xeanɨŋɨ' siarɨ'na' dɨŋɨ' sɨxɨ' ni'nɨrɨ xwa'ma'mɨ' nɨwirɨ'na' anɨŋɨ' bɨ mɨsinɨpa eŋɨ'pɨ na'nɨ enɨ nionɨ nɨjɨ'a'rɨnɨ.
66002004	E nɨrɨrɨrɨ ai' rɨpɨnɨ mɨxɨ' bɨ orɨrɨmɨnɨ. Eŋi'na' joxɨ iwamɨ'o' dɨŋɨ' nɨnɨkwɨ'rorɨ'na' dɨŋɨ' sɨxɨ' nɨyagɨ'pa agwɨ sɨnɨ axɨ'pɨ dɨŋɨ' sɨxɨ' mɨnɨyiŋɨnɨ.
66002005	Xa'mɨ ne'ɨsa'na' o'rea'mioaŋɨ'pɨ na'nɨ dɨŋɨ' nɨsinɨrɨ sɨpi' agwɨ yarɨŋɨ'pɨ rɨ'wɨ'mɨnɨ nɨmamorɨ xa'mɨ sɨnɨ pi'ra'nɨŋɨ' dɨŋɨ' nɨnɨkwɨ'rorɨ'na' yagɨ'pa a'mɨ axɨ'pɨ e'ɨrɨxɨnɨ. E mepa nerɨ'na'yɨ', nionɨ nɨbɨrɨ joxɨ nɨsi'mearɨ'na' joxɨya' i'kwiaŋwɨ' uyɨ'wɨ' na'nɨ e'ɨ' ra'ra'rɨŋe da'nɨ emɨ mɨmea'mɨ' emɨ'a'rɨnɨ. Joxɨ nɨkɨnɨmo'nɨrɨ nɨsanɨrɨ mepa e'a'na'yɨ', e emɨ'a'rɨnɨ.
66002006	Nionɨ mɨxɨ' e nɨrɨrɨrɨ aiwɨ joxɨ yarɨŋɨ' rɨpɨ naŋɨ'rɨnɨ. A'ma' uyɨ'niɨ' yarɨgɨ'a' Nikorasomɨ xɨ'darɨgɨ'a'yɨ' yarɨgɨ'a'pɨ na'nɨ joxɨ sɨ'mɨ' rɨ'nɨŋɨ' sinarɨŋɨ'pɨ naŋɨ'rɨnɨ. Nionɨ enɨ ninarɨŋɨ'rɨnɨ.
66002007	Arɨ'a' tɨ'ŋoxɨ eŋa'na'yɨ', xwɨyɨ'a' Gorɨxoya' kwi'yɨ'pɨ sɨyikɨ' nionɨya' imo'nɨgɨ'a'yo urarɨŋɨ' rɨpɨ arɨ'a' o'kiarɨ' umo'neɨ. A'ma' amɨpi' sɨpi' xɨ'omɨ wi'mea'mɨnɨrɨ e'ɨ'yɨ' xopɨra'rɨ' wiarɨŋɨ' go go i'kɨ'a' dɨŋɨ' nɨyɨmɨŋɨ' i'ni'na' ŋweapɨ'rɨ'a na'nɨ meaarɨgɨ'a'na —Ana, ayɨ' Gorɨxoya' omɨŋɨ'yo aŋɨ'namɨ ronɨ. Ana xe odanɨnɨrɨ sɨŋwɨ' wɨnɨmɨ'a'rɨnɨ.” rɨŋoɨ.’ nɨrɨrɨ rɨ'wamɨŋɨ' ea'ɨrɨxɨnɨ.
66002008	“Sɨyikɨ' nionɨya' Sɨmena ŋweagɨ'a'yɨ'ya' aŋɨ'najomɨ rɨ'wamɨŋɨ' re nearɨ wi'ɨrɨxɨnɨ, ‘Pɨrɨ' tɨŋweaŋo —O pɨyɨ' eŋo ai' a'mɨ sɨŋɨ' ŋweaŋorɨnɨ. O re rɨŋoɨ urɨ'ɨrɨxɨnɨ,
66002009	“Xeanɨŋɨ' rɨ'a' tɨ'ŋɨ' joxɨ si'meaarɨŋɨ'pɨ na'nɨ nionɨ nɨjɨ'a'rɨnɨ. Dɨ'wɨ' ikeamo'narɨŋɨ'pɨ na'nɨ enɨ nionɨ nɨjɨ'a'rɨnɨ. E nɨrɨrɨrɨ ai' amɨpi' naŋɨ' dɨŋɨ' nɨkwɨ'roarɨgɨ'a'yo wiimɨ'a'pɨ wi' mɨrɨmu'roŋoxɨrɨnɨ. A'ma' wi' —Ayɨ' ‘Judayenerɨnɨ.’ nɨrɨnɨro aiwɨ nepa xɨxenɨ Judayɨ' imo'nɨgɨ'a'yɨ'manɨ. ‘Gorɨxomɨ yayɨ' umeanɨrane na'nɨ awi' ea'narɨŋwɨnɨ.’ nɨrɨro ai' surɨ'ma' nero obomɨ xɨ'darɨgɨ'a'yɨ'rɨnɨ. Ayɨ' ikayɨ'wɨ' seameararɨgɨ'a'pɨ na'nɨ enɨ nionɨ nɨjɨ'a' imo'nɨŋɨnɨ.
66002010	Xeanɨŋɨ' nɨsi'mearɨ'na' rɨ'nɨŋɨ' sinɨnɨ'pɨ na'nɨ wa'yɨ' mepa e'ɨrɨxɨnɨ. Arɨ'a' niɨ. Seteno ‘Jisasomɨ xɨ'darɨgɨ'a'yɨ' eŋɨ' nea'nɨro xɨ'dɨpɨ'rɨre'oɨ? Iwamɨ'o' owi'wapɨyimɨnɨ.’ yaiwiarɨŋagɨ na'nɨ xegɨ' a'ma' imo'nɨgɨ'a'yɨ' xɨ'oya' dɨŋɨ' tɨ'nɨ segɨ' wi'yo ɨ'a' nɨseaxero gwɨ' aŋɨ'yo nɨseaŋwɨra'rɨro sɨ'a' we' wu'kau' nu'kau'mɨnɨ xeanɨŋɨ' nɨseaika'ra upɨ'rɨ'a'rɨnɨ. Xeanɨŋɨ' nɨseaika'ra warɨ'na' wiyɨ'ne' mɨŋɨ' winɨpɨ'rɨ'a aiwɨ anɨŋɨ' dɨŋɨ' nɨnɨkwɨ'roro nɨxɨ'dɨ'ɨ'rɨxɨnɨ. E nero'na'yɨ', amɨnaŋwɨ' a'ma' dɨŋɨ' nɨyɨmɨŋɨ' tɨ'gɨ'a' nimo'nɨro i'ni'na' ŋweapɨ'rɨ'a na'nɨ dɨ'ki'nɨpɨ'rɨ'a'pɨ anɨpa' nɨseaiapɨmɨ'a'rɨnɨ.
66002011	A'ma' arɨ'a' tɨ'gɨ'a'yɨ'ne' eŋa'na'yɨ', xwɨyɨ'a' Gorɨxoya' kwi'yɨ'pɨ nionɨya' sɨyikɨ' imo'nɨgɨ'a'yo urarɨŋɨ' rɨpɨ arɨ'a' o'kiarɨ' umo'nɨ'poyɨ. A'ma' nionɨ nɨxɨ'darɨŋagɨ'a na'nɨ xeanɨŋɨ' wi'mea'ɨ'yɨ', ayɨ' nionɨ pɨ'nɨ mɨnɨwia'rɨ' sɨnɨ nɨnɨxɨ'dɨrɨŋɨ'pimɨ da'nɨ xeanɨŋɨ' wiarɨgɨ'a'yo xopɨra'rɨ'nɨŋɨ' wi'ɨ'a'yɨ' Gorɨxo a'ma' sɨpi'yɨ' rɨ'a' xwe'ri'mɨ ikeaa'ra'na' ayɨ' tɨ'nɨ nawi'nɨ rɨ'nɨŋɨ' A'mɨ bɨ Pepɨ'rɨ'a'pɨyɨ rɨnɨŋɨ'pɨ wi' meapɨrɨ'a'manɨ.” rɨŋoɨ.’ nɨrɨrɨ rɨ'wamɨŋɨ' nearɨ wi'ɨrɨxɨnɨ.
66002012	“Joxɨ sɨyikɨ' nionɨya' Pegamamɨ ŋweagɨ'a'yɨ'ya' aŋɨ'najomɨ rɨ'wamɨŋɨ' re nearɨ wiowa'rɨ'ɨrɨxɨnɨ, ‘Kira' mɨdɨmɨda'nɨ ŋwa' yinɨŋɨ'pa' tɨ'ŋo re rɨŋoɨ urɨ'ɨrɨxɨnɨ,
66002013	“Nionɨ dɨxɨ' ŋweaŋe na'nɨ nɨjɨ'a' imo'nɨŋɨnɨ. E ŋweagɨ'a'yɨ' obaxɨ' Setenomɨ xɨ'darɨŋagɨ'a na'nɨ aŋɨ' o sea'yɨ e wimo'nɨŋe, ayɨ' joxɨ ŋweaŋerɨnɨ. Xa'mɨ segɨ' wo, Adipaso —O a'ma'yo nionɨ eŋa'pɨ na'nɨ wa'ɨ' nurɨrɨ'na' xɨxenɨ nurɨyagorɨnɨ. O aŋɨ' Seteno sea'yɨ e wimo'nɨŋɨ' apimɨ e nurɨ'ɨsa'na' mɨŋɨ' winɨ'agɨ aiwɨ seyɨ'ne' wi' dɨŋɨ' nɨkwɨ'roarɨgɨ'a'pɨ emɨ mɨmo' dɨŋɨ' sɨxɨ' nɨnɨyiro xai'wɨ' ɨ'a' nɨxɨrɨŋoɨ.
66002014	E nɨrɨrɨrɨ ai' xwɨyɨ'a' nionɨ mɨxɨ' rɨrɨpaxɨ' bɨ imo'nɨnɨ. Segɨ' wi' mimo'nɨ' wɨ'a' ro'kiamoagɨ' Beramoyɨ rɨnɨŋo —O eŋi'na' Isɨrerɨyo yapɨ' owi'wapɨyimɨnɨrɨ na'nɨ e'ma'yɨ' mɨxɨ' ina'yɨ' Berakomɨ re ure'wapɨyayiŋorɨnɨ, ‘Isɨrerɨyɨ' ɨ'wɨ' nero naŋwɨ' ŋwɨ'a'pɨ na'nɨ rɨdɨyowa' yarɨgɨ'a'pɨ nɨro ɨ'wɨ' inɨro e'ɨ'rɨxɨnɨrɨ na'nɨ e wi'wapɨyiɨ. E wi'wapɨyiɨ.’ ure'wapɨyayiŋorɨnɨ. O eŋɨ'pɨ agwɨ segɨ' wi' ɨ'a' nɨxɨrɨro axɨ'pɨ e seai'wapɨyarɨŋagɨ'a na'nɨ mɨxɨ' searɨpaxɨ' imo'nɨnɨ.
66002015	Eŋi'na' mimo'nɨ' wɨ'a' ro'kiamoagɨ' Beramo Isɨrerɨyo wi'wapɨyi'a'na' dɨŋɨ' ɨ'a' nɨxɨrɨro ɨ'wɨ' yagɨ'a'pa segɨ' wi' enɨ Nikoraso seai'wapɨyarɨŋɨ'pɨ dɨŋɨ' ɨ'a' nɨxɨrɨro ɨ'wɨ' axɨ'pɨ yarɨŋoɨ.
66002016	Ayɨna'nɨ a'ma' e yarɨgɨ'a'yɨ'ne' rɨ'wɨ'mɨnɨ nɨmamoro e'ɨ'rɨxɨnɨ. E mepa nero'na'yɨ', nionɨ sɨnɨ me' seyɨ'ne' tɨ'ŋɨ' e na'nɨ nɨbɨrɨ a'ma' apimɨ arɨ'ki' xɨ'darɨgɨ'a'yɨ' kira' gɨ' maŋɨ'yo da'nɨ peyeaarɨŋɨ'pa' tɨ'nɨ mɨxɨ' wimɨ'a'rɨnɨ.
66002017	Arɨ'a' tɨ'gɨ'a'yɨ'ne' eŋa'na'yɨ', xwɨyɨ'a' Gorɨxoya' kwi'yɨ'pɨ sɨyikɨ' nionɨya' imo'nɨgɨ'a'yo urarɨŋɨ' rɨpɨ arɨ'a' o'kiarɨ' umo'nɨ'poyɨ. A'ma' nionɨ nɨxɨ'darɨgɨ'a'yɨ' a'ma' wi' ɨ'wɨ' oe'poyɨnɨrɨ wi'wapɨyi'agɨ'a aiwɨ arɨ'a' mɨwi' nionɨ anɨŋɨ' nɨnɨxɨ'dɨrɨŋɨ'pimɨ da'nɨ ayo xopɨra'rɨ'nɨŋɨ' wi'ɨ'a' go gomɨ nionɨ aiwa' aŋɨ'namɨ da'ŋɨ' agwɨ pɨ'nɨ' weŋɨ' bɨ mɨnɨ wirɨ sɨ'ŋa' kɨrɨnasɨ' wo —Sɨ'ŋa' yoɨ' sɨŋɨ' a'ma' mea'onɨ nɨjɨ'a' imo'nɨnɨ'pɨ rɨ'wamɨŋɨ' ŋwɨra'rɨnɨŋorɨnɨ. Sɨ'ŋa' o mɨnɨ wirɨ emɨ'a'rɨnɨ.” rɨŋoɨ.’ nɨrɨrɨ rɨ'wamɨŋɨ' nearɨ wi'ɨrɨxɨnɨ.
66002018	“Joxɨ sɨyikɨ' nionɨya' imo'nɨgɨ'a' Taiatairayo ŋweagɨ'a'yɨ'ya' aŋɨ'najomɨ rɨ'wamɨŋɨ' re nearɨ wiowa'rɨ'ɨrɨxɨnɨ, ‘Gorɨxomɨ xewaxo, xegɨ' sɨŋwɨ' rɨ'a' a'pia'wɨ'nɨŋɨ' werɨ xegɨ' sɨkwɨ' kapa' awiaxɨ'yɨ' xɨxɨ'ea' inarɨŋɨ'pa imo'nɨrɨ eŋo re rɨŋoɨ urɨ'ɨrɨxɨnɨ,
66002019	“Nionɨ joxɨ yarɨŋɨ'pɨ na'nɨ nɨjɨ'a' imo'nɨŋɨnɨ. Joxɨ dɨŋɨ' sɨxɨ' nɨyirɨ dɨŋɨ' nɨkwɨ'rorɨ a'ma'yo arɨra' wirɨ xeanɨŋɨ' siarɨgɨ'a'pɨ xwa'ma'mɨ' wirɨ yarɨŋɨ'pɨ na'nɨ nɨjɨ'a' imo'nɨŋɨnɨ. Sɨnɨ iwamɨ'o' dɨŋɨ' nɨnɨkwɨ'rorɨ'na' yagɨ'pimɨ rɨxa nɨmu'rorɨ sea'yɨ e yarɨŋɨ'pɨ na'nɨ enɨ nɨjɨ'a' imo'nɨŋɨnɨ.
66002020	E nɨrɨrɨrɨ ai' rɨpɨ na'nɨ mɨxɨ' rɨrɨpaxɨ' imo'nɨnɨ. Joxɨ apɨxɨ' Jeseberi'yɨ rɨnɨŋi' —I' wi' mimo'nɨpa nerɨ ai' ‘Wɨ'a' ro'kiamoarɨŋa'i'nɨrɨnɨ.’ rɨnarɨŋi'rɨnɨ. I' a'ma' nionɨ dɨŋɨ' nɨnɨkwɨ'roro na'nɨ gɨ' ino'ki'nɨŋɨ' nimo'nɨro omɨŋɨ' niiarɨgɨ'a'yo sɨpi'nɨ nɨwi'wapɨya nurɨ xarɨxarɨ' nɨme'ra warɨŋagɨ na'nɨ ayɨ' ɨ'wɨ' inɨro naŋwɨ' wigɨ' ŋwɨ'a'pɨ na'nɨ rɨdɨyowa' inɨŋɨ'pɨ nɨro yarɨŋoɨ. I'mɨ numi'mɨnɨrɨ xe owi'wapɨyinɨrɨ sɨŋwɨ' wɨnarɨŋɨ' eŋagɨ na'nɨ mɨxɨ' rɨrɨpaxɨ' imo'nɨnɨ.
66002021	I' xegɨ' ɨ'wɨ' yarɨŋɨ'pɨ rɨ'wɨ'mɨnɨ nɨmamorɨ kikiɨ'a' e'wɨnɨgɨnɨrɨ xe bɨ tɨ'nɨ oŋweanɨrɨ sɨŋwɨ' wɨnɨŋa' eŋagɨ aiwɨ xegɨ' ɨ'wɨ' a'ma' wi' tɨ'nɨ inarɨŋɨ'pɨ ‘Bɨ pɨ'nɨ owia'rɨmɨnɨ.’ mɨwimo'narɨnɨnɨ.
66002022	Arɨ'a' eɨ. Nionɨya' dɨŋɨ' tɨ'nɨ i' sɨmɨxɨ' xai'wɨ' werɨ a'ma' i' tɨ'nɨ ɨ'wɨ' inarɨgɨ'a'yo xeanɨŋɨ' xwe' wi'mearɨ enɨ'a'rɨnɨ. Ɨ'wɨ' i' wi'wapɨyarɨŋɨ'pɨ rɨ'wɨ'mɨnɨ nɨmamoro kikiɨ'a' me'a'na'yɨ', e wika'rɨmɨ'a'rɨnɨ.
66002023	A'ma' i'mɨ nɨxɨ'dɨro na'nɨ xegɨ' niai'wɨ'nɨŋɨ' imo'nɨgɨ'a'yo enɨ sɨmia'rɨ' nɨwirɨ pɨki'mɨ'a'rɨnɨ. Nionɨ e wi'a'na' sɨyikɨ' nionɨya' imo'nɨgɨ'a' nɨ'nɨyɨ' nɨjɨ'a' re imo'nɨpɨ'rɨ'a'rɨnɨ, ‘A'ma' xwioxɨ'yo da'nɨ pi' dɨŋɨ' morɨ pi' na'nɨ wimo'nɨrɨ yarɨŋɨ'pɨ adadɨ' wiarɨŋo, ayɨ' orɨ'anɨ?’ niaiwipɨ'rɨ'a'rɨnɨ. Seyɨ'ne' woxɨnɨ woxɨnɨ sɨpi' segɨ' egɨ'a'pɨ tɨ'nɨ xɨxenɨ pɨrɨ' seamamo'mɨ'a'rɨnɨ.
66002024	E nɨsearɨrɨ ai' apɨxɨ' i' wi'wapɨyarɨŋɨ'pimɨ mɨxɨ'darɨgɨ'a' Taiataira ŋweagɨ'a' wiyɨ'ne' bɨ osearɨmɨnɨ. Seyɨ'ne' xwɨyɨ'a' a'ma' wi' ‘Seteno neare'wapɨyarɨŋɨ' na' i'nɨmɨ imo'nɨŋɨ'pɨrɨnɨ.’ rarɨgɨ'a'pimɨ arɨ'a' mɨwigɨ'a'yɨ'ne'rɨnɨ. Seyɨ'ne' sekaxɨ' xa'mɨ searɨŋa'pimɨ a'mɨ bɨ nɨsearɨrɨ ɨkwɨkwarɨmɨ' seaimɨme'ɨnɨ.
66002025	Sekaxɨ' a'mɨ bɨ ɨkwɨkwarɨmɨ' mɨseaipa emɨ' eŋagɨ aiwɨ nionɨ nɨnɨxɨ'dɨro'na' ɨ'a' xɨrarɨgɨ'a'pɨnɨ ananɨ nionɨ weapɨmɨ'ae' na'nɨ anɨŋɨ' minɨ' nɨxɨra u'ɨ'rɨxɨnɨ.
66002026	A'ma' apɨxɨ' i' wi'wapɨyimɨnɨrɨ yarɨŋɨ'pimɨ mɨxɨ'dɨpa nero nionɨya' urɨŋa'pimɨnɨ yoparɨ' imo'nɨ'e na'nɨ nɨxɨ'da nurɨŋɨ'pimɨ da'nɨ i'mɨ xopɨra'rɨ'nɨŋɨ' wi'ɨ'a' gɨyɨ' gɨyo sea'yɨ e wimɨxɨmɨ'a'rɨnɨ. E'ma'yo —Ayɨ' ‘Gorɨxomɨ sɨmaŋwɨ'yo'nɨŋɨ' i'nɨmɨ wurɨ'nanɨme'wɨnɨ.’ rarɨgɨ'a'yɨ'rɨnɨ. Ayo sea'yɨ e nɨwimo'nɨro umeŋweapɨ'rɨ'a na'nɨ sea'yɨ e wimɨxɨmɨ'a'rɨnɨ.
66002027	Gɨ' a'po nionɨ sea'yɨ e nimo'nɨrɨ a'ma'yo umeŋwea'mɨ'a na'nɨ nimɨxɨŋɨ'pa nionɨ a'ma' xopɨra'rɨ' wi'ɨ'a'yo enɨ axɨ'pɨ sea'yɨ e wimɨxa'na' e'ma'yo numeŋwearo'na' xwa'rɨ'a' sɨxɨ' xwɨ'a' tɨ'nɨ imɨxɨnɨŋɨ'pɨ ainɨxɨ' tɨ'nɨ pɨ'rɨ' uyɨkiea'a'na' yunɨ' ikɨxenarɨŋɨ'pa ainɨxɨ' tɨ'nɨ nɨxɨrɨma'na' umeŋweaŋa'na' maŋɨ'yo wi' pɨ'rɨ' wiai'kipaxɨ' imo'nɨpɨ'rɨ'a'manɨ.
66002028	Xopɨra'rɨ'nɨŋɨ' wi'ɨ'a' gɨyɨ' gɨyo siŋɨ' i'mia'o enɨ mɨnɨ wimɨ'a'rɨnɨ.
66002029	Arɨ'a' tɨ'gɨ'a'yɨ'ne' eŋa'na'yɨ', xwɨyɨ'a' Gorɨxoya' kwi'yɨ'pɨ sɨyikɨ' nionɨya' imo'nɨgɨ'a'yo urarɨŋɨ' rɨpɨ arɨ'a' o'kiarɨ' umo'nɨ'poyɨ.” rɨŋoɨ.’ nɨrɨrɨ rɨ'wamɨŋɨ' nearɨ wiowa'rɨ'ɨrɨxɨnɨ.
66003001	“Joxɨ sɨyikɨ' nionɨya' Sadisɨyo ŋweagɨ'a'yɨ'ya' aŋɨ'najomɨ rɨ'wamɨŋɨ' re nearɨ wiowa'rɨ'ɨrɨxɨnɨ, ‘Kwi'yɨ' Gorɨxoya' we' wɨ'u'mɨ da'ŋɨ' wau' tɨ'nɨ siŋɨ' we' wɨ'u'mɨ da'ŋɨ' wau' tɨ'nɨ apiau' tɨ'ŋo re rɨŋoɨ urɨ'ɨrɨxɨnɨ, “Nionɨ joxɨ yarɨŋɨ'pɨ na'nɨ nɨjɨ'a' imo'nɨŋɨnɨ. Seyɨ'ne' na'nɨ wa re rarɨgɨ'a'rɨnɨ, ‘Jisasoya' sɨyikɨ' imo'nɨgɨ'a' ayɨ' sɨnɨ dɨŋɨ' nɨwɨkwɨ'roro na'nɨ sɨŋɨ'nɨŋɨ' imo'nɨŋoɨ.’ rarɨŋagɨ'a ai' seyɨ'ne' rɨxa pea' nɨnɨmoro na'nɨ dɨŋɨ' nɨkwɨ'roarɨgɨ'a'pɨ rɨxa i'kwɨ'kwɨ' yinɨ.
66003002	Nionɨ nɨnɨxɨ'dɨro nero'na' gɨ' a'po Gorɨxo ‘Apɨ nero'na' we' ro'nɨŋɨ' yarɨŋoɨ.’ wimo'narɨŋɨ'pɨ tɨ'nɨ xɨxenɨ mepa nero na'nɨ sa'nɨŋɨ' wegɨ'a'yɨ'ne', seyɨ'ne' rɨxa nɨwia'pɨ'nɨmearo segɨ' xa'mɨ pi'ra'nɨŋɨ' yagɨ'a' samɨŋɨ' nɨwerɨ anɨpa' imo'nɨmɨnɨrɨ yarɨŋɨ'pɨ a'mɨ dɨŋɨ' aumau'mɨ' ninɨro eŋɨ' sɨxɨ' ea'mɨxɨnɨ'poyɨ.
66003003	Xa'mɨ nionɨ na'nɨ arɨ'a' nɨwirɨ'na' dɨŋɨ' nɨkwɨ'rogɨ'a'pɨ a'mɨ dɨŋɨ' oseainɨnɨ. Apimɨ nɨxɨ'dɨro'na' segɨ' ɨ'wɨ' yarɨgɨ'a'pɨ rɨ'wɨ'mɨnɨ mamo'ɨ'rɨxɨnɨ. Sa'nɨŋɨ' wegɨ'e da'nɨ mɨwia'pɨ'nɨmeapa e'a'na'yɨ', nionɨ a'ma' ɨ'wɨ' mea'mɨnɨrɨ barɨgɨ'a'yɨ' yapɨ nɨbɨrɨ maiwi' ŋweagɨ'a'mɨ seai'mea'mɨnɨrɨ yarɨ'na' nɨjɨ'a' wi' re imo'nɨpɨ'rɨ'a'manɨ, ‘O i'na' bɨnɨrɨ'enɨŋoɨ?’ yaiwipɨ'rɨ'a'manɨ.
66003004	E nɨsearɨrɨ ai' Sadisɨyo ŋweagɨ'a' wiyɨ'ne' nionɨ pi'ra'nɨŋɨ' nɨnɨxɨ'dɨro na'nɨ ɨ'wɨ' me' nero'na' segɨ' rapɨrapɨ' ki'yɨ'nɨŋɨ' mo'rɨmɨxarɨgɨ'a'yɨ'ne'rɨnɨ. Seyɨ'ne' a'rɨ'nɨ' wi' sɨnɨ ŋweaŋoɨ. Seyɨ'ne' rapɨrapɨ' apɨ'a' weŋɨ' nɨyi'nɨma'na' nionɨ tɨ'nɨ nawi'nɨ aŋɨ' yanɨ'wa'rɨnɨ. Seyɨ'ne' nionɨ pi'ra'nɨŋɨ' nɨnɨxɨ'dɨrɨŋɨ'yo da'nɨ e epaxɨ' imo'nɨpɨ'rɨ'a' eŋagɨ na'nɨ rarɨŋɨnɨ.
66003005	A'ma' nionɨ nɨnɨxɨ'dɨro'na' pea' mɨnɨmo' xopɨra'rɨ'nɨŋɨ' wi'ɨ'a' gɨyɨ' gɨyo nionɨ rapɨrapɨ' apɨ'a' weŋɨ' ru'nɨŋɨ' imo'nɨŋɨ'yɨ' uyi'rɨrɨ wigɨ' yoɨ' i'kwɨ' a'ma' dɨŋɨ' nɨyɨmɨŋɨ' imo'nɨŋɨ' i'ni'na' ŋweapɨ'rɨ'a na'nɨ yoɨ' ŋwɨra'rɨnɨŋɨ'namɨ ŋwɨra'rɨnɨŋɨ'pɨ mɨkwɨ'rɨpa erɨ gɨ' a'po tɨ'nɨ xegɨ' aŋɨ'najowa tɨ'nɨ sɨŋwɨ' anɨgɨ'e da'nɨ ‘Ayɨ' gɨ' a'ma'rɨnɨ.’ urɨrɨ emɨ'a'rɨnɨ.
66003006	Arɨ'a' tɨ'gɨ'a'yɨ'ne' eŋa'na'yɨ', xwɨyɨ'a' Gorɨxoya' kwi'yɨ'pɨ sɨyikɨ' nionɨya' imo'nɨgɨ'a'yo urarɨŋɨ' rɨpɨ arɨ'a' o'kiarɨ' umo'nɨ'poyɨ.” rɨŋoɨ.’ nɨrɨrɨ rɨ'wamɨŋɨ' ea'ɨrɨxɨnɨ.
66003007	“Joxɨ sɨyikɨ' nionɨya' Piradepiayo ŋweagɨ'a'yɨ'ya' aŋɨ'najomɨ rɨ'wamɨŋɨ' re nearɨ wiowa'rɨ'ɨrɨxɨnɨ, ‘Xewɨnɨ aga xegɨ' bɨ imo'nɨrɨ nepaxɨŋɨ' imo'nɨrɨ eŋo —O ki' mɨxɨ' ina'yɨ' Depito eŋi'na' ɨ'a' xɨrɨŋɨ'pa aŋɨ' sɨŋɨ'yo ŋweapɨ'rɨ'a na'nɨ ɨ'a' xɨrɨŋorɨnɨ. O ɨ'kwi'a'na' a'ma' wo o'waŋɨ' ya'rɨpaxɨ' menɨnɨ. O o'waŋɨ' ya'ra'na' a'ma' wo ɨ'kwipaxɨ' menɨnɨ. O re rɨŋoɨ urɨ'ɨrɨxɨnɨ,
66003008	“Amɨpi' seyɨ'ne' yarɨgɨ'a'pɨ na'nɨ nionɨ nɨjɨ'a'rɨnɨ. Eŋɨ' xwapɨ' mea'nɨgɨ'a'yɨ'ne' nimo'nɨro ai' xwɨyɨ'a' nionɨya'pɨ xai'wɨ' ɨ'a' nɨxɨrɨro xeanɨŋɨ' seaika'ra'na' ‘Jisasomɨ xɨ'darɨgɨ'a'yɨ' wienemanɨ.’ murɨpa egɨ'a' eŋagɨ na'nɨ segɨ' sɨ'mɨmaŋɨ' rɨwa'mɨnɨ nionɨ aŋɨ' o'waŋɨ' a'ma' wo mɨya'rɨpaxɨ' imo'nɨŋɨ'na seaɨkwia'ri'a'rɨnɨ.
66003009	A'ma' ‘Gorɨxomɨ yayɨ' oumeanɨrane na'nɨ awi' ea'narɨŋwɨnɨ.’ nɨrɨnɨro ai' surɨ'ma' nero Setenomɨ xɨ'darɨgɨ'a'yɨ' —Ayɨ' nepa Judayɨ' mimo'nɨpa nero aiwɨ yapɨ' nɨrɨro ‘Judayɨ' wienerɨnɨ.’ rarɨgɨ'a'yɨ'rɨnɨ. Ayɨ' nionɨya' dɨŋɨ'yo da'nɨ nɨbɨro waunɨ' nɨseaika'rɨnɨro segɨ' sɨkwɨ' tɨ'ŋɨ' e nɨpɨ'ki'nɨmearo nɨjɨ'a' re imo'nɨpɨrɨ'a'rɨnɨ, ‘A'ma' tɨyɨ' o dɨŋɨ' sɨxɨ' uyiŋɨ'yɨ'rɨnɨ.’ Nɨjɨ'a' e imo'nɨpɨ'rɨ'a'rɨnɨ.
66003010	Seyɨ'ne' xwɨyɨ'a' ‘A'ma' xeanɨŋɨ' seai'ɨ'a'pimɨ xwa'ma'mɨ' nɨwiro anɨŋɨ' nɨxɨ'dɨ'ɨ'rɨxɨnɨ.’ searɨŋa'pɨ pi'ra'nɨŋɨ' ɨ'a' nɨxɨra warɨŋagɨ'a na'nɨ nionɨ xeanɨŋɨ' rɨ'a' tɨ'ŋɨ' a'ma' xwɨ'a' rɨri' nɨri'mɨnɨ ŋweagɨ'a' nɨyonɨ iwamɨ'o' wi'wapɨyinɨ na'nɨ wi'meanɨ'a'pimɨ da'nɨ seyɨ'ne' seamɨxea'mɨ'a'rɨnɨ.
66003011	Nionɨ sɨnɨ me' nɨbɨrɨ seai'mea'mɨ'a' eŋagɨ na'nɨ wa segɨ' amɨnaŋwɨ' dɨŋɨ' nɨyɨmɨŋɨ' i'ni'na' ŋweapɨ'rɨ'a' na'nɨ dɨ'ki'nɨpɨ'rɨ'a'pɨ seapi'rɨpɨ'rɨxɨnɨrɨ nionɨ nɨnɨxɨ'dɨro'na' ɨ'a' xɨrarɨgɨ'a'pɨ anɨŋɨ' minɨ' pi'ra'nɨŋɨ' ɨ'a' xɨrɨ'ɨ'rɨxɨnɨ.
66003012	A'ma' nionɨ nɨnɨxɨ'dɨro'na' xopɨra'rɨ' wi'ɨ'a' gɨyɨ' gɨyo nionɨ nɨmearɨ gɨ' a'po Gorɨxoya' aŋɨ' ŋwɨ'a'iwa'mɨ i'kɨ'a' xwɨyɨ'a'nɨŋɨ' oraŋia'ra'na' a'mɨ iwa'mɨ da'nɨ wi' peyeapɨ'rɨ'a'manɨ. Ayo gɨ' a'po Gorɨxoya' yoɨ'pɨ ŋwɨra'rɨrɨ aŋɨ' o ŋweaŋɨ'piya' —Aŋɨ' apɨ Jerusaremɨ Sɨŋɨ'pɨyɨ rɨnɨŋɨ'pɨrɨnɨ. O tɨ'ŋɨ' e aŋɨ'namɨ da'nɨ wepɨ'nɨnɨ'a'pɨrɨnɨ. Apiya' yoɨ' ŋwɨra'rɨrɨ emɨ'a'rɨnɨ.
66003013	Arɨ'a' tɨ'gɨ'a'yɨ'ne' eŋa'na'yɨ', xwɨyɨ'a' Gorɨxoya' kwi'yɨ'pɨ sɨyikɨ' nionɨya' imo'nɨgɨ'a'yo urarɨŋɨ'pɨ arɨ'a' o'kiarɨ' umo'nɨ'poyɨ.” rɨŋoɨ.’ nɨrɨrɨ rɨ'wamɨŋɨ' nearɨ wiowa'rɨ'ɨrɨxɨnɨ.
66003014	“Joxɨ sɨyikɨ' nionɨya' Reodisiayo ŋweagɨ'a'yɨ'ya' aŋɨ'najomɨ rɨ'wamɨŋɨ' re nearɨ wiowa'rɨ'ɨrɨxɨnɨ, ‘Nepaxɨŋɨ' imo'nɨŋo —O Gorɨxo a'ma'yo xɨ'o imo'nɨŋɨ'pɨ na'nɨ wi'wapɨyi'wɨnɨgɨnɨrɨ urowa're'napɨŋɨ'pɨ nepa'nɨ wi'wapɨyirɨ xɨxenɨ nɨpɨnɨ ya'rɨrɨ eŋorɨnɨ. O amɨpi' nɨpɨnɨ Gorɨxo imɨxɨŋɨ'pɨ mɨ'kɨ' ikiŋorɨnɨ. O re rɨŋoɨ urɨ'ɨrɨxɨnɨ,
66003015	“Amɨpi' seyɨ'ne' yarɨgɨ'a'pɨ na'nɨ nionɨ nɨjɨ'a'rɨnɨ. Sogwɨ' dɨŋɨ' yinarɨŋɨ'pa'nɨŋɨ' yarɨgɨ'a'yɨ'ne', seyɨ'ne' rɨ'a' si'nɨŋɨ' nimo'nɨro nionɨ aga pi'ra'nɨŋɨ' mɨnɨxɨ'dɨpa yarɨgɨ'a'rɨnɨ. E nɨsearɨrɨ ai' imɨŋɨ' ra'rɨŋɨ'nɨŋɨ' nimo'nɨro anɨŋɨ'nɨ dɨŋɨ' pea' nɨnɨmoro enɨ mɨyarɨgɨ'a'rɨnɨ. Sa sogwɨ' dɨŋɨ' yinarɨŋɨ'pa'nɨŋɨ' yarɨgɨ'a'rɨnɨ. Seyɨ'ne' rɨ'a' nɨsi'nɨrɨ sɨŋwɨrɨyɨ', imɨŋɨ' nɨra'rɨrɨ sɨŋwɨrɨyɨ', ‘Ayɨ' ananɨrɨnɨ.’ nimo'nɨmɨnɨrɨ e'ɨ'rɨnɨ.
66003016	Seyɨ'ne' rɨ'a' mɨsi'nɨpa ero imɨŋɨ' mɨra'rɨpa ero nero sa sogwɨ' dɨŋɨ' yinarɨŋɨ'pa'nɨŋɨ' yarɨŋagɨ'a na'nɨ seyɨ'ne' gɨ' maŋɨ'yo da'nɨ emɨ seau'rɨmo'mɨ'a'rɨnɨ.
66003017	Sewanɨŋɨ'yɨ'ne' ‘Amɨpi' bɨ mɨneamu'roŋenerɨnɨ. Amɨpi' xwe' aya' tɨ'ŋwae'nerɨnɨ. Amɨpi' ai' bɨ na'nɨ mikeamo'nɨŋwɨnɨ.’ nɨrɨnɨro aiwɨ gɨ' sɨŋwɨ'yo da'nɨ seyɨ'ne' imo'nɨgɨ'a' rɨpɨ na'nɨ aga majɨ'a' imo'nɨŋoɨ. Sɨpi' imo'nɨro a'ma' dɨŋɨ' sɨpi' seaipaxɨ' imo'nɨro uyi'peayɨ' imo'nɨro sɨŋwɨ' supa'rɨŋɨ' imo'nɨro i'kwauyɨxɨ' imo'nɨro egɨ'a'pɨ na'nɨ sewanɨŋɨ'yɨ'ne' majɨ'a' imo'nɨŋagɨ'a na'nɨ
66003018	nionɨ seyɨ'ne' a'mɨ pi'ra'nɨŋɨ' nɨxɨ'dɨpɨ'rɨ'a na'nɨ ewayɨ' xwɨyɨ'a' rɨpɨ bɨ osearɨmɨnɨ, ‘Seyɨ'ne' amɨpi' wi' mɨmu'ro'nɨgɨ'a'yɨ'ne' imo'nɨpɨ'rɨ na'nɨ sɨ'ŋa' gorɨ' rɨ'a' yea'a'na' sikɨ' nɨrɨxanowima'na' awiaxɨ' imo'nɨŋɨ'pɨ bɨ nionɨ bɨ' niro a'ma' sɨŋwɨ' seanarɨ'na' i'kwauyɨxɨ' eŋagɨ nɨseanɨro'na' aya' seainɨnɨgɨnɨrɨ rapɨrapɨ' apɨ'a' weŋɨ' yi'nɨpɨ'rɨ na'nɨ bɨ bɨ' niro pɨgɨ'i' sɨŋwɨ'yo gɨ'niɨ' ninɨro sɨŋwɨ' anɨpɨ'rɨ na'nɨ bɨ bɨ' niro e'ɨ'rɨxɨnɨ.’ osearɨmɨnɨ.
66003019	A'ma' nionɨ dɨŋɨ' sɨxɨ' uyiŋa'yɨ' pi'ra'nɨŋɨ' onɨxɨ'dɨ'poyɨnɨrɨ mɨxɨ' nurɨrɨ sɨyikɨ' weai'wapɨyarɨŋa' eŋagɨ na'nɨ sɨ'mɨ' nɨxeadɨ'pe'nɨro segɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro e'ɨ'rɨxɨnɨ.
66003020	Arɨ'a' e'poyɨ. Nionɨ segɨ' xwioxɨ'yo ɨ'wi' e'nɨŋɨ' bɨ'arɨwa'mɨnɨ nɨro'ma'na' o'waŋɨ' iwaŋɨ' eaarɨŋɨnɨ. A'ma' go go maŋɨ'pa' arɨ'a' nɨnirɨ o'waŋɨ' nɨnɨ'kwiirɨ'na'yɨ', o tɨ'ŋɨ' e na'nɨ nɨpa'wirɨ o tɨ'nɨ yawawi aiwa' nawi'nɨ nanɨ'wi'rɨnɨ.
66003021	A'ma' nionɨ nɨnɨxɨ'dɨro'na' xopɨra'rɨ'nɨŋɨ' wi'ɨ'a' gɨyɨ' gɨyɨ' nionɨ xopɨra'rɨ' nɨwia'rɨmɨ gɨ' a'poya' sia' i'kwiaŋwɨ'namɨ xɨ'o tɨ'nɨ ŋweaŋa'pa ayɨ' enɨ nionɨ tɨ'nɨ gɨ' sia' i'kwiaŋwɨ'namɨ xe nɨŋwearo a'ma'yo umeŋwea'poyɨnɨrɨ sɨŋwɨ' wɨnɨmɨ'a'rɨnɨ.
66003022	Arɨ'a' tɨ'gɨ'a'yɨ'ne' eŋa'na'yɨ', xwɨyɨ'a' Gorɨxoya' kwi'yɨ'pɨ sɨyikɨ' nionɨya' imo'nɨgɨ'a'yo urarɨŋɨ' rɨpɨ arɨ'a' o'kiarɨ' umo'nɨ'poyɨ.” rɨŋoɨ.’ nɨrɨrɨ rɨ'wamɨŋɨ' nearɨ wiowa'rɨ'ɨrɨxɨnɨ.” nɨrɨŋɨnigɨnɨ.
66004001	Xwɨyɨ'a' apɨ rɨxa nɨnɨra'rɨma'na' eŋa'na' Jononɨ wenɨŋɨ' ya'nɨ'a'yɨ' wɨnɨŋanigɨnɨ. Aŋɨ'namɨ aŋɨ' o'waŋɨ' wɨna ɨ'kwia'rɨnɨŋagɨ nɨwɨnɨrɨ maŋɨ' xa'mɨ pe'ka'kɨ'nɨŋɨ' rarɨŋagɨ arɨ'a' wi'a' axɨ'pa' “Amɨpi' apimɨ da'nɨ rɨ'wɨ'yo nimo'nɨnɨ'a'pɨ sɨwa' simɨ na'nɨ re na'nɨ yapeɨ.” nɨre'napɨ'agɨ arɨ'a' nɨwirɨ'na'
66004002	axi'na' re eŋɨnigɨnɨ. Gorɨxoya' kwi'yɨ'pɨ nɨxɨxe'roŋɨnigɨnɨ. Nɨxɨxe'ro'a'na' wenɨŋɨ' e'a'yɨ' wɨnɨŋanigɨnɨ. Mɨxɨ' ina'yɨ'ya' sia' i'kwiaŋwɨ' wɨna aŋɨ'namɨ ŋwɨra'rɨnɨŋagɨ wɨnɨrɨ anamɨ wo e'ɨ' ŋweaŋagɨ wɨnɨrɨ eŋanigɨnɨ.
66004003	Anamɨ e'ɨ' ŋweaŋo xegɨ' imo'nɨŋɨ'pɨ, ayɨ' sɨ'ŋa' awiaxɨ' jasɨpa'ɨ rɨnɨŋɨ'pɨ yaɨ' kɨki'rorɨ xwɨnɨ'a' earɨ yarɨŋɨ'pa erɨ sɨ'ŋa' konirianɨ'yɨ rɨnɨŋɨ'pɨ ayɨ'a' rɨrɨ xwɨnɨ'a' earɨ yarɨŋɨ'pa erɨ eŋo e e'ɨ' ŋweaŋagɨ nɨwɨnɨrɨ opi'nagwɨ'a' sɨ'ŋa' emera'ɨ rɨnɨŋɨ'pɨ'nɨŋɨ' sowinɨŋɨ' imo'nɨŋɨ'pɨ sia' i'kwiaŋwɨ' anamɨ xapɨxapɨ' eadɨ'roŋagɨ nɨwɨnɨrɨ
66004004	i'kwiaŋwɨ' anamɨ da'nɨ a'mɨ obaxɨ' bɨ 24 imo'nɨŋɨ'pɨ mɨdɨmɨda'nɨ nɨŋwɨra'rɨnɨga puŋagɨ nɨwɨnɨrɨ a'ma' a'mɨna' 24 awa rapɨrapɨ' apɨ'a' weŋɨ' nɨyi'nɨrɨ amɨnaŋwɨ' sɨ'ŋa' gorɨ' tɨ'nɨ imɨxɨnɨŋɨ' nɨdɨ'ki'nɨma'na' i'kwiaŋwɨ' mɨdɨmɨda'nɨ nɨŋwɨra'rɨnɨga puŋɨ'pimɨ nɨŋweaxa puŋagɨ'a nɨwɨnɨrɨ
66004005	i'kwiaŋwɨ' a'wɨnɨmɨ eŋɨ'namɨ da'nɨ a'piaŋwɨ' ne'ra urɨ ikaxɨ' nɨra urɨ akɨrɨwɨ' nɨra urɨ yarɨŋagɨ nɨwɨnɨrɨ uyɨ'wɨ' we' wɨ'u'mɨ da'ŋɨ' wau' —Ayɨ' Gorɨxoya' kwi'yɨ' we' wɨ'u'mɨ da'ŋɨ' wau' apɨ na'nɨrɨnɨ. Ayɨ' sia' i'kwiaŋwɨ' anamɨ sɨ'mɨmaŋɨ'mɨnɨ a'pia'wɨ' wearɨŋagɨ nɨwɨnɨrɨ
66004006	i'kwiaŋwɨ' anamɨ sɨ'mɨmaŋɨ'mɨnɨ bɨ rawɨrawa'nɨŋɨ' imo'nɨŋɨ' bɨ rɨrɨma' sɨŋwɨ' wɨnɨpaxɨ' imo'nɨŋɨ'pɨ weŋagɨ nɨwɨnɨrɨ dɨŋɨ' tɨ'ŋɨ' imo'nɨŋɨ' wau' wau' awa agwɨ' rɨwa'mɨnɨ sɨŋwɨ'nɨ nɨro'mɨxa urɨ rɨ'wɨ' rɨwa'mɨnɨ nɨro'mɨxa urɨ egɨ'a'wa a'wɨnɨ e ŋwearo i'kwiaŋwɨ'namɨ mɨdɨmɨda'nɨ ŋwearo eŋagɨ'a wɨnɨŋanigɨnɨ.
66004007	Dɨŋɨ' tɨ'ŋɨ' imo'nɨŋɨ' wɨnɨŋa'wa wo raionɨ'nɨŋɨ' imo'nɨŋɨ'pɨ —Apɨ pusɨ' sayɨ' xwe'rɨxa mɨxɨ' yarɨŋɨ'pɨrɨnɨ. Apɨ'nɨŋɨ' imo'nɨŋorɨnɨ. A'mɨ wo burɨma'kau'nɨŋɨ' imo'nɨŋorɨnɨ. A'mɨ wo a'ma' sɨ'mɨmaŋɨ'nɨŋɨ' inɨŋorɨnɨ. A'mɨ wo apurɨ' nɨpɨpɨka warɨŋɨ'pɨ'nɨŋɨ' imo'nɨŋorɨnɨ.
66004008	Awau' awau' awa wonɨ wonɨ ɨwɨ' we' wɨ'u'mɨ da'ŋɨ' wo ero wara' nɨpɨnɨ sɨŋwɨ'nɨ nɨro'mɨxa ugɨ'a'warɨnɨ. Ikwa'wɨyiranɨ, a'rɨ'wɨyiranɨ, bɨ pɨ'nɨ mɨwia'rɨ' anɨŋɨ' minɨ' re nɨra warɨgɨ'a'rɨnɨ, “A'mɨna' Gorɨxo, o eŋɨ' ea'nɨŋɨ' a'ma' woya'pɨ tɨ'nɨ xɨxenɨ mimo'nɨŋorɨnɨ. Eŋi'na' da'nɨ ŋwearɨ ri'na' sɨnɨ ŋwearɨ rɨ'we'na' anɨŋɨ' ŋwearɨ enɨ'orɨnɨ. Xewɨnɨ xegɨ' bɨ imo'nɨŋorɨnɨ. Aga xegɨ' bɨ imo'nɨŋorɨnɨ. Oyɨ, aga xegɨ' bɨ imo'nɨŋorɨnɨ.”
66004009	I'ni'na' e nɨra nuro i'kwiaŋwɨ' anamɨ ŋweaŋomɨ, anɨŋɨ' imo'nɨŋomɨ sea'yɨ e umero we' i'kwiaŋwɨ'yo uŋwɨra'rɨro yayɨ' wiro e'a'na'
66004010	a'ma' a'mɨna' 24 imo'nɨgɨ'a' mɨdɨmɨda'nɨ e'ɨ' ŋweagɨ'a'wa i'kwiaŋwɨ' anamɨ ŋweaŋomɨ nupɨ'ki'nɨmearo wigɨ' amɨnaŋwɨ' sɨ'ŋa' gorɨ' tɨ'nɨ imɨxɨnɨŋɨ'pɨ nɨpi'rɨro xɨ'o tɨ'ŋɨ' e nɨmoauro'na' re urarɨgɨ'a'rɨnɨ,
66004011	“Negɨ' A'mɨna'oxɨ imo'nɨrɨ Ŋwɨ'a'oxɨ imo'nɨrɨ eŋoxɨnɨ, amɨpi' nɨ'nɨ eŋɨ'pɨ imɨxɨŋoxɨ, ayɨ' joxɨrɨnɨ. Nɨpɨnɨ pi'pimɨ da'nɨ marɨ'a'ɨ, joxɨ simo'nɨŋɨ'pimɨ da'nɨnɨ imo'nɨrɨ apimɨ da'nɨ enɨ sɨnɨ imo'nɨrɨ eŋɨ' eŋagɨ na'nɨ a'ma' nɨ'nɨ joxɨ sea'yɨ e rɨmero we' i'kwiaŋwɨ'yo rɨŋwɨra'rɨro ‘Eŋɨ' wia'rɨ' nɨmu'rorɨ ea'nɨŋoxɨ, ayɨ' joxɨrɨnɨ.’ rɨrɨro sipaxoxɨrɨnɨ.” rarɨgɨ'a'rɨnɨ.
66005001	I'kwiaŋwɨ'namɨ e'ɨ' ŋweaŋo we' na'u' tɨ'nɨ bɨkwɨ' xopemɨxɨnɨŋɨ' wɨna —Anamɨ xegɨ' rɨ'wamɨŋɨ' nea'nɨrɨ'na' i'nɨrɨwa'mɨnɨ ea'nɨrɨ sea'yɨ rɨwa'mɨnɨ ea'nɨrɨ eŋɨ'narɨnɨ. Mɨxɨ' nɨrɨnɨma'na' tamɨxarɨŋɨ' we' wɨ'u'mɨ da'ŋɨ' biau' tɨ'nɨ ikɨyiŋɨ'nɨŋɨ' ya'rɨnɨŋɨ'narɨnɨ. Ana i'kwiaŋwɨ'namɨ e'ɨ' ŋweaŋo ɨ'a' xɨrɨŋagɨ sɨŋwɨ' nɨwɨnɨrɨ
66005002	a'mɨ sɨŋwɨ' wɨnɨ'a'yɨ' wɨnɨŋanigɨnɨ. Aŋɨ'najɨ' wo rɨ'aiwa' eŋɨ' tɨ'nɨ re rarɨŋagɨ wɨnɨŋanigɨnɨ, “We' ro'nɨŋɨ' imo'nɨŋɨ' go ananɨ bɨkwɨ' ana tamɨxɨnɨŋɨ'pɨ ararɨ'ki'mɨ' nerɨ parɨpaxɨ' imo'nɨnɨ?” rarɨŋagɨ wɨnɨŋanigɨnɨ.
66005003	O rɨ'aiwa' e rarɨŋagɨ ai' aŋɨ'namɨ ŋweagɨ'a'yɨ'ranɨ, xwɨ'a'ri'mɨ ŋweagɨ'a'yɨ'ranɨ, xwɨ'a'ri'mɨ i'nɨmɨ ŋweagɨ'a'yɨ'ranɨ, wo bɨkwɨ' xopemɨxɨnɨŋɨ' ana parɨpaxɨ'ranɨ, i'nɨmɨ sɨŋwɨ' wɨnɨpaxɨ'ranɨ, wo mimo'nɨnɨ.
66005004	Nionɨ a'ma' we' ro'nɨŋɨ' imo'nɨŋɨ' wo bɨkwɨ' ana nɨparɨrɨ i'nɨmɨ sɨŋwɨ' wɨnɨpaxɨ' imo'nɨŋɨ' wo na'nɨ pɨ'a' megɨna'rɨ'agɨ'a sɨŋwɨ' nɨwɨnɨrɨ na'nɨ nionɨ ŋwɨ' pɨyɨ' wɨ'rɨnarɨ'na'
66005005	a'mɨna' e ŋweagɨ'a'yɨ' wo re nɨrɨŋɨnigɨnɨ, “Joxɨ ŋwɨ' meapanɨ. Arɨ'a' eɨ. Raionɨ'nɨŋɨ' imo'nɨŋo —O xia'wo i'rɨŋo Judaoya' gwɨ' axɨ'ri'mɨ da'nɨ eweaŋorɨnɨ. Mɨxɨ' ina'yɨ' Depitoya' xwɨ'a' piaxɨ'yo da'nɨ iwiaroŋorɨnɨ. O Gorɨxo tɨ'nɨ xepɨxepa' nɨro'nɨro mɨxɨ' inɨgɨ'a'yo rɨxa xopɨra'rɨ' wiŋo eŋagɨ na'nɨ bɨkwɨ' anamɨ tamɨxɨnɨŋɨ'pɨ ananɨ ararɨ'ki'mɨ' nerɨ parɨpaxɨ'rɨnɨ.” nɨrɨŋɨnigɨnɨ.
66005006	Nionɨ wenɨŋɨ' e'a'yɨ' wɨnɨŋanigɨnɨ. Sipɨsipɨ' mia' wo —O a'ma' pɨkigɨ'o'nɨŋɨ' imo'nɨŋorɨnɨ. Sɨwaŋɨ' we' wɨ'u'mɨ da'ŋɨ' wau' erɨ sɨŋwɨ' we' wɨ'u'mɨ da'ŋɨ' wau' —Sɨŋwɨ' apɨ Gorɨxoya' kwi'yɨ' we' wɨ'u'mɨ da'ŋɨ' wau' xɨ'o xwɨ'a' nɨri'mɨnɨ wa'rɨŋɨ'pɨ na'nɨrɨnɨ. Sɨŋwɨ' apɨ anɨrɨ eŋorɨnɨ. O a'mɨna'yɨ' a'kɨŋa' pa'nauŋa'na' dɨŋɨ' tɨ'ŋɨ' imo'nɨgɨ'a' wau' wau' i'kwiaŋwɨ'na tɨ'ŋɨ' e mɨdɨmɨda'nɨ ŋweaŋa'na' xewanɨŋo i'kwiaŋwɨ'na tɨ'ŋɨ' e e'ɨ' roŋagɨ wɨnɨŋanigɨnɨ.
66005007	O nurɨ bɨkwɨ' i'kwiaŋwɨ'namɨ ŋweaŋoya' we' na'u'mɨnɨ xɨrɨŋɨ'na ura'pa'na' re eŋɨnigɨnɨ.
66005008	Dɨŋɨ' tɨ'ŋɨ' imo'nɨgɨ'a' wau' wau' awa tɨ'nɨ a'mɨna' 24 e nɨŋweaxa pugɨ'a'wa —Awa wonɨ wonɨ kita' ɨ'a' xɨrɨro i'kɨ'a' dɨ'a' rɨ'a' yea'a'na' dɨŋɨ' naŋɨ' eaarɨŋɨ' bɨ pɨrerɨxɨ' sɨ'ŋa' gorɨ' tɨ'nɨ imɨxɨŋɨ'yo magwɨ' xea'rɨnɨŋɨ'pɨ —Apɨ a'ma' Gorɨxoya' imo'nɨgɨ'a'yɨ' xwɨyɨ'a' xɨ'omɨ rɨrɨmɨ' wiarɨgɨ'a'pɨrɨnɨ. Apɨ ɨ'a' xɨrɨro yarɨgɨ'a'wa tɨ'nɨ sipɨsipɨ' miao' tɨ'ŋɨ' e nupɨ'ki'nɨmearo
66005009	soŋɨ' sɨŋɨ' bɨ nɨrɨro'na' re urɨgɨ'awixɨnɨ, “Joxɨ rɨpɨki'a'na' dɨxɨ' nupeirɨŋɨ'pimɨ da'nɨ a'ma' ɨ'wɨ' na'nɨ gwɨ'nɨŋɨ' ŋweagɨ'a'yɨ' Gorɨxoya' imo'nɨpɨ'rɨ'a na'nɨ roayi'roŋɨ'rɨnɨ. E nerɨ'na' a'ma' gwɨ' wɨrɨ' wɨri' nɨyonɨ da'nɨ wi'yo roayi'rorɨ pɨ'ne' mɨ'kɨ' xɨxegɨ'nɨ rarɨgɨ'a' nɨyonɨ da'ŋɨ'yɨ' wi'yo roayi'rorɨ wara' xɨxegɨ'nɨ i'rɨgɨ'a' nɨyonɨ da'nɨ wi'yo roayi'rorɨ wi' e wi' e gwɨ' mo'nɨgɨ'a' nɨyonɨ da'nɨ wi'yo roayi'rorɨ eŋɨ' eŋagɨ na'nɨ bɨkwɨ' mɨxɨ' rɨnɨŋɨ'na ananɨ nura'pɨrɨ tamɨxɨnɨŋɨ'pɨ ararɨ'ki'mɨ' epaxoxɨrɨnɨ.
66005010	A'ma' joxɨ roayi'roŋɨ'yɨ' negɨ' Ŋwɨ'a'oya' xwioxɨ'yo ŋweapɨ'rɨ'a na'nɨ wimɨxɨrɨ xɨ'oya' apaxɨ'pa'nɨŋɨ' imo'nɨgɨ'a'yɨ' o tɨ'ŋɨ' e ananɨ pa'wiarɨgɨ'a'pa ayɨ' enɨ pa'wipaxɨ' imo'nɨpɨ'rɨ'a na'nɨ wimɨxɨrɨ e'ɨ' eŋagɨ na'nɨ ayɨ' sea'yɨ e nimo'nɨro xwɨ'a' tɨ'yo umeŋweapɨ'rɨ'a'rɨnɨ.” Soŋɨ' sɨŋɨ' nɨrɨrɨ'na' e rɨgɨ'awixɨnɨ.
66005011	Nionɨ a'mɨ wenɨŋɨ' e'a'yɨ' wɨnɨŋanigɨnɨ. I'kwiaŋwɨ'na tɨ'nɨ dɨŋɨ' tɨ'ŋɨ' imo'nɨgɨ'a' awau' awau' tɨ'nɨ a'mɨna' 24 e nɨŋweaxa pugɨ'a'wa tɨ'nɨ a'wɨnɨ e ŋweaŋa'na' aŋɨ'najɨ' dɨŋɨ' nɨmorɨ ɨ'a' ropaxɨ' marɨ'a'ɨ, aga aya' wi' dɨŋɨ' mɨmopaxɨ'yɨ' mɨdɨmɨda'nɨ xapɨxapɨ' nɨmudɨ'moro aga mɨro'na'rɨŋagɨ'a nɨwɨnɨrɨ wigɨ' maŋɨ' tɨ'nɨ soŋɨ' rarɨŋagɨ'a arɨ'a' wiŋanigɨnɨ.
66005012	Soŋɨ' nɨrɨro'na' eŋɨ' tɨ'nɨ re rarɨŋagɨ'a arɨ'a' wiŋanigɨnɨ, “Sipɨsipɨ' mia' pɨkigɨ'o, a'ma' nɨ'nɨ ‘Sea'yɨ e nimo'nɨrɨ neameŋweapaxoxɨ, ayɨ' joxɨrɨnɨ.’ urɨro ‘Amɨpi' wi' mɨmu'ropaxoxɨ, ayɨ' joxɨrɨnɨ.’ urɨro ‘Pi' pi' nɨjɨ'a' eŋɨ'pɨ na'nɨ dɨŋɨ' aumau'mɨ' inɨpaxoxɨ, ayɨ' joxɨrɨnɨ.’ urɨro ‘Eŋɨ' wia'rɨ' nɨmu'rorɨ ea'nɨŋoxɨ, ayɨ' joxɨrɨnɨ.’ urɨro we' i'kwiaŋwɨ'yo uŋwɨra'rɨro sea'yɨ e'mɨ umero yayɨ' umero epaxorɨnɨ.” E rarɨŋagɨ'a arɨ'a' nɨwirɨ
66005013	a'mɨ amɨpi' dɨŋɨ' tɨ'ŋɨ' xɨ'o imɨxɨŋɨ', aŋɨ'namɨ ŋweagɨ'a'yɨ'ranɨ, xwɨ'a'ri'mɨ ŋweagɨ'a'yɨ'ranɨ, xwɨ'a'ri'mɨ i'nɨmɨ ŋweagɨ'a'yɨ'ranɨ, rawɨrawa'yo ŋweaŋɨ'yɨ'ranɨ, pi' pi' ayo eŋɨ'pɨranɨ, nɨ'nɨ soŋɨ' nɨrɨro'na' re rarɨŋagɨ'a arɨ'a' wiŋanigɨnɨ, “I'kwiaŋwɨ'namɨ e'ɨ' ŋweaŋo tɨ'nɨ sipɨsipɨ' miao' tɨ'nɨ sea'yɨ e'mɨ umepaxɨ' imo'nɨri we' i'kwiaŋwɨ'yo uŋwɨra'rɨpaxɨ' imo'nɨri sea'yɨ e umɨ'eyoapaxɨ' imo'nɨri sea'yɨ e nɨneaimo'nɨri neameŋweapaxɨ' imo'nɨri egɨ'i'wau' eŋagɨ na'nɨ anɨŋɨ' minɨ' e e ne'ra u'wanɨgɨnɨ.” rarɨŋagɨ'a arɨ'a' nɨwirɨ
66005014	dɨŋɨ' tɨ'ŋɨ' imo'nɨgɨ'a' awau' awau' “Nepa e imo'nɨ'wɨnɨgɨnɨ.” rayarɨŋagɨ'a arɨ'a' nɨwirɨ a'mɨna' 24 imo'nɨgɨ'a'yɨ' awau'mɨ nupɨ'ki'nɨmearo sea'yɨ e umearɨŋagɨ'a wɨnɨŋanigɨnɨ.
66006001	Nionɨ sipɨsipɨ' mia'o bɨkwɨ'namɨ tamɨxɨnɨŋɨ' we' wɨ'u'mɨ da'ŋɨ' wau' eŋɨ'pɨ bɨ arɨ'ki'agɨ nɨwɨnɨrɨ'na' dɨŋɨ' tɨ'ŋɨ' imo'nɨgɨ'a' wau' wau' awa wo akɨrɨwɨ'nɨŋɨ' nɨrɨrɨ'na' “Eɨnɨ.” rarɨŋagɨ arɨ'a' nɨwirɨ
66006002	wenɨŋɨ' e'a'yɨ' wɨnɨŋanigɨnɨ. Osɨ' apɨ'a' weŋɨ' wo wɨnɨŋanigɨnɨ. Osomɨ sea'yɨ e xeŋweaŋo e'waikɨ' ba' ɨ'a' nɨxɨrɨrɨ ŋweaŋagɨ wɨnɨŋanigɨnɨ. Amɨnaŋwɨ' a'ma' mɨxɨ' ninɨrɨ'na' xopɨra'rɨ' wi'omɨ wiarɨgɨ'a'yɨ' wɨna omɨ mɨnɨ wi'a'na' o xopɨra'rɨ' winɨ'o yapɨ nimo'nɨrɨ a'ma'yo xopɨra'rɨ' wi'amɨgɨnɨrɨ u'agɨ wɨnɨŋanigɨnɨ.
66006003	Bɨkwɨ'namɨ tamɨxɨnɨŋɨ' a'mɨ bɨ sipɨsipɨ' mia'o arɨ'ki'a'na' dɨŋɨ' tɨ'ŋɨ' imo'nɨgɨ'a' wau' wau' awa a'mɨ wo “Eɨnɨ.” rarɨŋagɨ arɨ'a' nɨwirɨ'na' wɨnɨŋanigɨnɨ.
66006004	Osɨ' a'mɨ wo, ayɨ'a' rɨŋo u'agɨ nɨwɨnɨrɨ Gorɨxo xe osomɨ xeŋweaŋo a'ma' xwɨ'a'ri'mɨ nɨwayɨro'nɨro awayinɨ ŋweagɨ'a'yɨ' mɨxɨ' ni'kwɨ'naroro wiwɨnɨ pɨpɨki'mɨ' inɨ'ɨ'rɨxɨnɨrɨ owi'wapɨyinɨrɨ sɨŋwɨ' wɨnarɨŋagɨ nɨwɨnɨrɨ e emɨnɨrɨ warɨ'na' kira' mɨxɨ' na'nɨ sepia' ba' mɨnɨ wiowa'rɨ'agɨ wɨnɨŋanigɨnɨ.
66006005	Bɨkwɨ'namɨ tamɨxɨnɨŋɨ' a'mɨ bɨ arɨ'ki'a'na' dɨŋɨ' tɨ'ŋɨ' imo'nɨgɨ'a' wau' wau' awa a'mɨ wo “Eɨnɨ.” rarɨŋagɨ arɨ'a' nɨwirɨ'na' wenɨŋɨ' e'a'yɨ' wɨnɨŋanigɨnɨ. Osɨ' u'rapi' pɨ'pɨ'o' oŋɨ' wo wɨnɨŋanigɨnɨ. Osomɨ sea'yɨ e xeŋweaŋo a'ma'yo aiwa' onɨmia'pia nɨwiayirɨ ai' nɨgwɨ' xwe' urɨra'pɨmɨ' winɨ'a na'nɨ sɨkerɨ'a' bɨ ɨ'a' nɨxɨrɨma'na' xeŋweaŋagɨ wɨnɨŋanigɨnɨ.
66006006	Maŋɨ'pɨ'nɨŋɨ' imo'nɨŋɨ' bɨ dɨŋɨ' tɨ'ŋɨ' imo'nɨgɨ'a' wau' wau' awamɨ a'wɨnɨmɨ da'nɨ re rarɨŋagɨ arɨ'a' wiŋanigɨnɨ, “Witɨ' aiwa' sɨxɨ' aga onɨmia'wa' na'nɨ xegɨ' nɨgwɨ' rɨpɨ roŋɨ'wa'rɨnɨ. A'ma' sɨ'a' wɨyimɨ omɨŋɨ' rɨ'a' tɨ'ŋɨ' nerɨ'na' nɨgwɨ' meaarɨgɨ'a'pɨ tɨ'nɨ xɨxenɨ imo'nɨŋɨ'wa'rɨnɨ. Bari' aiwa' sɨxɨ' aga onɨmia' wɨ'xau' wa' na'nɨ xegɨ' nɨgwɨ' axɨ'pɨ wenɨ. Joxɨ witɨ' aiwa' tɨ'nɨ bari' aiwa' tɨ'nɨ xwɨrɨ'a' ikɨxe'a'na' xegɨ' nɨgwɨ'pɨ sea'yɨ e imo'nɨnɨ'a eŋagɨ aiwɨ wainɨ' uraxɨ' tɨ'nɨ i'kɨ'a' sogwɨ' gɨrisɨ' imɨxarɨgɨ'a'pɨ tɨ'nɨ na'nɨ nɨgwɨ' sea'yɨ e ronɨgɨnɨrɨ xwɨrɨ'a' mikɨxepanɨ.” rarɨŋagɨ arɨ'a' wiŋanigɨnɨ.
66006007	Bɨkwɨ'namɨ tamɨxɨnɨŋɨ' a'mɨ bɨ arɨ'ki'a'na' dɨŋɨ' tɨ'ŋɨ' imo'nɨgɨ'a' yoparo “Eɨnɨ.” rarɨŋagɨ arɨ'a' nɨwirɨ'na'
66006008	wenɨŋɨ' e'a'yɨ' wɨnɨŋanigɨnɨ. Osɨ' siyo' rɨŋɨ' wo wɨnɨŋanigɨnɨ. Osomɨ xeŋweaŋo —O xegɨ' yoɨ' Pɨyoyɨ wɨ'rɨnɨŋorɨnɨ. O xeŋweaŋagɨ wɨnɨŋanigɨnɨ. Pɨyɨŋɨ' Siwi' Aŋɨ'yo Wa'rarɨŋoyɨ rɨnɨŋo nawi'nɨ rɨ'wɨ'mɨnɨ nɨxeŋwea'ma'na' warɨŋagɨ'i wɨnɨŋanigɨnɨ. Gorɨxo awau' a'ma' xwɨ'a' rɨri' nɨri'mɨnɨ biau' biau' imo'nɨgɨ'a' bimɨ nɨpɨkiri'na' xe mɨxɨ' na'nɨ nɨwi'wapɨyiri pɨpɨki'mɨ' eri aiwa' na'nɨ dɨ'wɨ' nɨwimɨxɨri pɨpɨki'mɨ' eri sɨmia'rɨ' nɨwiri pɨpɨki'mɨ' eri sɨ'wi' sayɨ' oroanɨ'poyɨnɨrɨ nɨwimɨxɨri pɨpɨki'mɨ' eri e'isixɨnɨrɨ sɨŋwɨ' wɨnowa'rɨ'agɨ wɨnɨŋanigɨnɨ.
66006009	Bɨkwɨ'namɨ tamɨxɨnɨŋɨ' a'mɨ bɨ arɨ'ki'a'na' nionɨ wenɨŋɨ' e'a'yɨ' wɨnɨŋanigɨnɨ. Rɨdɨyowa' na'nɨ i'ra'ɨ' noa peyinɨŋɨ'yo i'nɨmɨ a'ma' xwɨyɨ'a' Gorɨxoya' wa'ɨ' urɨmero Jisaso ure'wapɨyiŋɨ'pɨ anɨŋɨ' minɨ' xɨ'dɨro yarɨŋagɨ'a na'nɨ pɨkigɨ'a'yɨ'ya' dɨŋɨ'yɨ' i'nɨmɨ e yarɨŋagɨ'a wɨnɨŋanigɨnɨ.
66006010	Ayɨ' eŋɨ' tɨ'nɨ re urarɨŋagɨ'a arɨ'a' wiŋanigɨnɨ, “A'mɨna'oxɨnɨ, aga xegɨ' bɨ imo'nɨrɨ nepaxɨŋɨ' imo'nɨrɨ eŋoxɨnɨ, sɨ'a' arari'na' sɨpi' neaika'rɨ'a' xwɨ'a'yo ŋweagɨ'a'yo pɨrɨ' mumamo' nerɨ nene neapɨkigɨ'a' na'nɨ eŋɨ' mɨmea' nerɨ kikiɨ'a' erɨ'a'rɨnɨ?” urarɨŋagɨ'a arɨ'a' nɨwirɨ
66006011	nɨyonɨ womɨnɨ womɨnɨ rapɨrapɨ' apɨ'a' weŋɨ' sepia' wu' yi'nɨpɨ'rɨ na'nɨ mɨnɨ nɨwirɨ re urarɨŋagɨ arɨ'a' wiŋanigɨnɨ, “Seyɨ'ne' bɨ onɨmia'pɨ sɨnɨ wenɨŋɨ' nero kikiɨ'a' ŋwea'ɨ'rɨxɨnɨ. Seyɨ'ne' seapɨki'ɨ'a'pa a'ma' a'po Gorɨxoya' xɨna'i'wa'nɨŋɨ' imo'nɨro segɨ' se'rɨxɨ'mea' imo'nɨro egɨ'a' wi'nɨyo enɨ xe pɨki'ɨ'rɨxɨnɨrɨ yaiwiŋɨ'pɨ tɨ'nɨ xɨxenɨ pɨkipɨ'rɨ'e na'nɨ wenɨŋɨ' nerɨ ŋwea'ɨ'rɨxɨnɨ.” urarɨŋagɨ arɨ'a' wiŋanigɨnɨ.
66006012	Bɨkwɨ'namɨ tamɨxɨnɨŋɨ' a'mɨ bɨ arɨ'ki'a'na' wenɨŋɨ' e'a'yɨ' wɨnɨŋanigɨnɨ. Pobonɨ' ayɨkwɨ' me' erɨ sogwɨ' manɨ' pɨ'pɨ'o' wa'rɨrɨ ema' xɨ'a' ayɨ'a' nɨrɨrɨ'na' ragɨ' pwarɨŋɨ'pa'nɨŋɨ' rɨrɨ
66006013	siŋɨ' aŋɨ' pɨrɨ'yo da'nɨ nɨrɨwo'mioarɨ'na' i'kɨ'a' pikɨ' sogwɨ' sɨnɨ yo'ɨ' meŋa'na' rɨ'wɨpi' kɨkɨdɨmɨ' e'a'na' pie'roarɨŋɨ'pa axɨ'pɨ e pie'rorɨ
66006014	aŋɨ' pɨrɨ' i'kwɨ' wɨna'nɨŋɨ' a'wɨnɨ e naxɨnowa'rɨnɨma'na' mɨdɨmɨda'nɨ nɨxope'ga urɨ dɨ'wɨ' nɨ'nɨ tɨ'nɨ pɨrɨŋwɨ' nɨ'nɨ tɨ'nɨ xa'mɨ imo'nɨŋe da'nɨ nɨxoyɨ'pi'ga nurɨ a'mɨ wi' e imo'nɨrɨ yarɨŋagɨ nɨwɨnɨrɨ
66006015	xwɨ'a'yo da'ŋɨ' mɨxɨ' ina'yɨ' tɨ'nɨ a'ma' wi'yo sea'yɨ e wimo'nɨgɨ'a'yɨ' tɨ'nɨ porisɨ'yo sea'yɨ e wimo'nɨgɨ'a'yɨ' tɨ'nɨ a'ma' amɨpi' wi' mɨmu'ro'nɨgɨ'a'yɨ' tɨ'nɨ a'ma' xwe'rɨxa imo'nɨgɨ'a'yɨ' tɨ'nɨ a'ma' kodɨreakɨ' nero xɨna'i'wa'nɨŋɨ' nimo'nɨrɨ omɨŋɨ' wiiarɨgɨ'a' nɨ'nɨyɨ' tɨ'nɨ a'ma' wigɨ' omɨŋɨ'nɨ yarɨgɨ'a'yɨ' tɨ'nɨ wiwanɨŋɨ'yɨ' sɨ'ŋa' o'ɨ'yo pɨ'nɨ ŋwearo dɨ'wɨ' sɨ'ŋa' tɨ'nɨ eŋe yima'roŋɨ'mɨ pɨ'nɨ ŋwearo yarɨŋagɨ'a wɨnɨŋanigɨnɨ.
66006016	E nero dɨ'wɨ'yo tɨ'nɨ sɨ'ŋa'yo tɨ'nɨ re urarɨŋagɨ'a wɨnɨŋanigɨnɨ, “Sɨ'ŋa' tɨyɨ'ne', dɨ'wɨ' tɨyɨ'ne', ananɨ sea'yɨ e neaɨkwarɨmoɨ. I'kwiaŋwɨ'namɨ e'ɨ' ŋweaŋo sɨŋwɨ' neanɨrɨ sipɨsipɨ' mia'o wikɨ' neao'nɨŋɨ'pɨ pɨrɨ' neamamorɨ enɨgɨnɨrɨ rɨtɨ' neateɨ.
66006017	Sɨ'a' sɨpi'yɨ', sɨ'a' awau' wikɨ' neao'nɨgɨ'i' eŋagɨ na'nɨ pɨrɨ' neamamopɨsɨ'i'yɨ' rɨxa nimo'nɨnɨ eŋagɨ na'nɨ rarɨŋwɨnɨ. Apimɨ gone mu'ropaxɨ' imo'nɨŋwɨnɨ? Oweoɨ.” rarɨŋagɨ'a arɨ'a' wiŋanigɨnɨ.
66007001	Apɨ e nɨwɨna'rɨma'na' aŋɨ'najɨ' wau' wau' xwɨ'a' si'rɨ'wɨ' biau' biau' imoŋɨ' mɨdɨmɨda'nɨ e e'ɨ' nɨroro imɨŋɨ' xwɨ'a'yoranɨ, rawɨrawa'yoranɨ, i'kɨ'a' wi'yoranɨ, mepa oenɨrɨ imɨŋɨ' apiau' apiau' imoŋe barɨŋɨ'pɨ nɨpɨ'roro roŋagɨ'a nɨwɨnɨrɨ
66007002	aŋɨ'najɨ' a'mɨ wo ipɨrɨ'a' Ŋwɨ'a' anɨŋɨ' sɨŋɨ' imo'nɨŋoya' na'nɨ ɨkwɨ'roarɨgɨ'a'pɨ nɨmaxɨrɨmɨ sogwɨ' weaparɨŋɨ'mɨ da'nɨ nɨpeyirɨ aŋɨ'najɨ' Gorɨxo xe xwɨ'a'ri' tɨ'nɨ rawɨrawa' tɨ'nɨ xwɨrɨ'a' ikɨxe'ɨ'rɨxɨnɨrɨ sɨŋwɨ' wɨnɨŋɨ' wau' wau' awamɨ eŋɨ' tɨ'nɨ rɨ'aiwa' nurɨrɨ'na'
66007003	a'xe'ma' nɨwirɨ re urɨŋɨnigɨnɨ, “None negɨ' Gorɨxoya' a'ma' xegɨ' xewaxomɨ dɨŋɨ' nɨwɨkwɨ'roro na'nɨ xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yo sɨnɨ ipɨrɨ'a' mima'yo mɨweapa eŋa'na' xa'mɨ xwɨ'a' tɨ'nɨ rawɨrawa' tɨ'nɨ i'kɨ'a' tɨ'nɨ xwɨrɨ'a' mikɨxepa e'poyɨ.” urarɨŋagɨ arɨ'a' nɨwirɨ
66007004	ayɨ' rɨpɨ enɨ rɨnarɨŋagɨ'a arɨ'a' wiŋanigɨnɨ, “A'ma' Gorɨxoya' ipɨrɨ'a' wea'ɨ'a' nɨ'nɨ, 144,000 egɨ'a'yɨ', ayɨ' Isɨrerɨyɨ' gwɨ' rɨrɨ' rɨri' imo'nɨgɨ'a' nɨyonɨ da'ŋɨ'yɨ'rɨnɨ.
66007005	Xia'wo i'rɨŋo Judaoya'ri'mɨ da'ŋɨ' 12,000 ipɨrɨ'a' earo xia'wo i'rɨŋo Gatoya'ri'mɨ da'ŋɨ' 12,000 ipɨrɨ'a' earo Rubenoya'ri'mɨ da'ŋɨ' 12,000 ipɨrɨ'a' earo
66007006	Asaoya'ri'mɨ da'ŋɨ' 12,000 ipɨrɨ'a' earo Napɨtaraioya'ri'mɨ da'ŋɨ' 12,000 ipɨrɨ'a' earo Manasaoya'ri'mɨ da'ŋɨ' 12,000 ipɨrɨ'a' earo
66007007	Simionoya'ri'mɨ da'ŋɨ' 12,000 ipɨrɨ'a' earo Ripaioya'ri'mɨ da'ŋɨ' 12,000 ipɨrɨ'a' earo Isakaoya'ri'mɨ da'ŋɨ' 12,000 ipɨrɨ'a' earo
66007008	Seburanoya'ri'mɨ da'ŋɨ' 12,000 ipɨrɨ'a' earo Josepoya'ri'mɨ da'ŋɨ' 12,000 ipɨrɨ'a' earo Bejɨmanoya'ri'mɨ da'ŋɨ' 12,000 ipɨrɨ'a' earo egɨ'a'yɨ' ayɨ' apɨrɨnɨ.” rɨnarɨŋagɨ'a arɨ'a' wiŋanigɨnɨ.
66007009	Arɨ'a' e nɨwia'rɨma'na' wenɨŋɨ' e'a'yɨ' wɨnɨŋanigɨnɨ. A'ma' aya' wi' mɨro'na'rɨŋagɨ wɨnɨŋanigɨnɨ. Dɨŋɨ' nɨmorɨ ɨ'a' ropaxɨ' mimo'nɨŋɨ'yɨ'rɨnɨ. Ayɨ' a'ma' gwɨ' xɨxegɨ'nɨ imo'nɨgɨ'a' nɨyonɨ da'ŋɨ'yɨ'rɨnɨ. Gwɨ' wɨrɨ' wɨri' xɨxegɨ'nɨ imo'nɨgɨ'a'yoranɨ, wara' xɨxegɨ'nɨ i'rɨŋɨ'yoranɨ, pɨ'ne' xɨxegɨ'nɨ rarɨgɨ'a'yoranɨ, ayo nɨyonɨ da'ŋɨ'yɨ' wi' axɨ' e nɨmɨro'na'rɨro rapɨrapɨ' apɨ'a' weŋɨ' nɨyi'nɨma'na' i'kwiaŋwɨ'na tɨ'nɨ sipɨsipɨ' mia'o tɨ'nɨ agwɨ'rɨwa'mɨnɨ tɨ'ŋɨ' e yayɨ' nɨwinɨro na'nɨ sona' ɨwɨ' ɨ'a' nɨxɨrɨro
66007010	meaŋɨ' nɨrɨro'na' eŋɨ' tɨ'nɨ re rarɨŋagɨ'a wɨnɨŋanigɨnɨ, “Gorɨxo, i'kwiaŋwɨ'namɨ e'ɨ' ŋweaŋɨ' ro tɨ'nɨ sipɨsipɨ' mia' ro tɨ'nɨ yea'yɨ' neayimɨxemea'ɨ'i'wau'rɨnɨ.” ra'na'
66007011	i'kwiaŋwɨ'na tɨ'nɨ a'mɨna' 24 e nɨŋweaxa pugɨ'a'wa tɨ'nɨ dɨŋɨ' tɨ'ŋɨ' imo'nɨgɨ'a' awau' awau' tɨ'nɨ a'wɨnɨ e eŋa'na' aŋɨ'najɨ' mɨdɨmɨda'nɨ xapɨxapɨ' nɨmudɨ'moro rogɨ'a'yɨ' i'kwiaŋwɨ'namɨ sɨ'mɨmaŋɨ'rɨwa'mɨnɨ nɨpɨ'ki'nɨmearo Gorɨxomɨ yayɨ' numero'na'
66007012	re rarɨŋagɨ'a arɨ'a' wiŋanigɨnɨ, “Rɨpɨ aga nepa imo'nɨnɨ. Negɨ' Gorɨxo yayɨ' umepaxo imo'nɨrɨ sea'yɨ e'mɨ umepaxo imo'nɨrɨ nɨ'nɨ na'nɨ dɨŋɨ' aumau'mɨ' inɨpaxo imo'nɨrɨ yayɨ' wipaxo imo'nɨrɨ weyɨ' umearɨpaxo imo'nɨrɨ sea'yɨ e nɨneaimo'nɨrɨ neameŋweapaxo imo'nɨrɨ eŋɨ' sɨxɨ' ea'nɨpaxo imo'nɨrɨ eŋo eŋagɨ na'nɨ anɨŋɨ' minɨ' i'ni'na' e e ne'ra u'wanɨgɨnɨ. Nepa xɨxenɨ e imo'nɨ'wɨnɨgɨnɨ.” rarɨŋagɨ'a wɨnɨŋanigɨnɨ.
66007013	Sɨŋwɨ' e wɨnarɨ'na' a'mɨna' e nɨŋweaxa pugɨ'a'wa wo re nɨrɨŋɨnigɨnɨ, “A'ma' rapɨrapɨ' apɨ'a' weŋɨ' nɨyi'nɨma'na' re rogɨ'a' tɨyɨ' gɨyɨ'rɨnɨ? Gɨmɨ da'nɨ bɨ'a'yɨ'rɨnɨ? Joxɨ nɨjɨ'a'ranɨ?” nɨrɨ'agɨ
66007014	nionɨ re urɨŋanigɨnɨ, “Oweoɨ, a'poxɨnɨ nɨjɨ'a'rɨnɨ.” urɨ'agɨ o re nɨrɨŋɨnigɨnɨ, “A'ma' tɨyɨ' xeanɨŋɨ' xwɨ'a'ri'mɨ bɨ tɨ'nɨ xɨxenɨ mimo'nɨ' sea'yɨ e imo'nɨŋɨ' wi'meaŋɨ'pimɨ da'nɨ bɨ'a'yɨ'rɨnɨ. Wigɨ' rapɨrapɨ' ragɨ' sipɨsipɨ' mia'oya'yo igɨ'a' ea'a'na' apɨ'a' weŋɨ' imo'nɨŋɨ'rɨnɨ.
66007015	Ayɨna'nɨ Gorɨxoya' i'kwiaŋwɨ'namɨ sɨ'mɨmaŋɨ'mɨ da'nɨ e'ɨ' nɨroro xegɨ' aŋɨ' ŋwɨ'a' riwa'mɨ da'nɨ ikwa'wɨyiranɨ, a'rɨ'wɨyiranɨ, Gorɨxoya' apaxɨ'pa'nɨŋɨ' imo'nɨgɨ'a'yɨ' wiiarɨgɨ'a'pa axɨ'pɨ wiiarɨgɨ'a'rɨnɨ. I'kwiaŋwɨ'namɨ e'ɨ' ŋweaŋo anɨŋɨ' sɨmaŋwɨ'nɨŋɨ' yea'yɨ' wimɨxɨnɨ'a'rɨnɨ.
66007016	A'ma' tɨyɨ' a'mɨ bɨ agwɨ' na'nɨ mepa ero iniɨgɨ' na'nɨ mɨwinɨpa ero sogwɨ' xai'wɨ' mɨwanɨpa erɨ amɨpi' wi' wigɨ' wara'yo rɨ'mɨmenɨŋwɨ'nɨŋɨ' mɨwea'nɨpa erɨ enɨ'a'rɨnɨ.
66007017	Ayɨ' rɨpɨ na'nɨrɨnɨ. Sipɨsipɨ' mia'o, i'kwiaŋwɨ'namɨ a'wɨnɨ e e'ɨ' roŋo sipɨsipɨ'yo xia'wo pi'ra'nɨŋɨ' mearɨŋɨ'pa a'ma' tɨ'yo axɨ'pɨ nɨmerɨ'na' iniɨgɨ' sɨmɨŋɨ' ayɨ' nɨnɨrɨ'na' dɨŋɨ' nɨyɨmɨŋɨ' imo'nɨpɨ'rɨ na'nɨ tɨ'ŋɨ' e nipemea'mɨ unɨ'a'rɨnɨ. Xeanɨŋɨ' wi'meaarɨ'na' ŋwɨ' eaarɨgɨ'a'pɨ enɨ Gorɨxo sɨŋwɨrɨxɨ' nɨ'nɨ kwɨkwɨ'rɨmɨ' winɨ'a'rɨnɨ.” nɨrɨŋɨnigɨnɨ.
66008001	Bɨkwɨ'namɨ tamɨxɨnɨŋɨ' yoparɨ'pɨ arɨ'ki'a'na' re imo'nɨ'agɨ wɨnɨŋanigɨnɨ. Aŋɨ'namɨ ŋɨŋiɨ'a' nimo'na'rɨrɨ bɨ onɨmia'pɨ e nema'na' eŋa'na'
66008002	aŋɨ'najɨ' Gorɨxoya' agwɨ'rɨwa'mɨnɨ rogɨ'a' we' wɨ'u'mɨ da'ŋɨ' wau' imo'nɨgɨ'a'wamɨ pe'ka'kɨ' we' wɨ'u'mɨ da'ŋɨ' wau' wi'agɨ wɨnɨŋanigɨnɨ.
66008003	Aŋɨ'najɨ' a'mɨ wo pɨrerɨxɨ' sɨ'ŋa' gorɨ' tɨ'nɨ imɨxɨnɨŋɨ' wɨna ɨ'a' nɨxɨrɨmɨ nɨbɨrɨ i'ra'ɨ' sɨ'ŋa' gorɨ' tɨ'nɨ imɨxɨnɨŋɨ'pɨ tɨ'ŋɨ' e —Apɨ i'kwiaŋwɨ'namɨ agwɨ'rɨwa'mɨnɨ onɨŋɨ'pɨrɨnɨ. Apɨ tɨ'ŋɨ' e e'ɨ' ro'a'na' xwɨyɨ'a' a'ma' Gorɨxoya' imo'nɨgɨ'a' nɨ'nɨyɨ' xɨ'omɨ rɨrɨmɨ' wiarɨgɨ'a'pɨ —Apɨ i'ra'ɨ'yo naŋwɨ' rɨdɨyowa' yarɨgɨ'a'pɨ'nɨŋɨ' weŋɨ'pɨrɨnɨ. Apɨ tɨ'nɨ nawi'nɨ rɨ'a' oikeaa'rɨnɨrɨ i'kɨ'a' dɨ'a' rɨ'a' yea'a'na' dɨŋɨ' naŋɨ' eaarɨŋɨ' xwe' bɨ mɨnɨ wi'agɨ
66008004	aŋɨ'najo e rɨ'a' ikeaa'ra'na' xegɨ' we'yo da'nɨ i'kɨ'a' dɨ'a'piya' sinadɨŋɨ' tɨ'nɨ a'ma' Gorɨxoya' imo'nɨgɨ'a' xɨ'omɨ yarɨŋɨ' wigɨ'a'pɨ tɨ'nɨ nawi'nɨ xɨ'o sɨŋwɨ' anɨŋe peyi'agɨ nionɨ sɨŋwɨ' nɨwɨnɨrɨ
66008005	aŋɨ'najo pɨrerɨxɨ' sɨ'ŋa' gorɨ' tɨ'nɨ imɨxɨnɨŋɨ'na a'mɨ nɨmearɨ rɨ'kwamɨŋɨ' i'ra'ɨ'yo weŋɨ'pɨ nɨxerɨ pɨrerɨxɨ'namɨ magwɨ' nɨya'rɨma'na' xwɨ'a'yo mamo'wa'rɨŋɨnigɨnɨ. Mamo'wa'ra'na' akɨrɨwɨ' rɨrɨ ikaxɨ' rɨrɨ a'piaŋwɨ' o'kirɨ pobonɨ' erɨ e'agɨ wɨnɨŋanigɨnɨ.
66008006	Aŋɨ'najɨ' we' wɨ'u'mɨ da'ŋɨ' wau', pe'ka'kɨ' wa tɨ'nɨ xɨxenɨ xɨrɨgɨ'a'wa pe'ka'kɨ' ranɨro na'nɨ nimɨxa'rɨnɨma'na'
66008007	wo iwamɨ'o' pe'ka'kɨ' ra'na' re eŋɨnigɨnɨ. Aŋɨ'nai'kɨ' tɨ'nɨ rɨ'a' tɨ'nɨ ragɨ' tɨ'nɨ nawi'nɨ xwɨ'a'yo pie'ro'a'na' xwɨ'a' nɨri'nɨ biau' bɨ eŋɨ'pɨ bɨ'bimɨ eŋɨ'yɨ' amɨpi' rɨ'a' nɨnowa'rɨrɨ'na' ara' nɨ'nɨ nɨnɨrɨ ai' i'kɨ'a' orɨwa'mɨ da'nɨnɨ nepea'rɨ'agɨ wɨnɨŋanigɨnɨ.
66008008	Aŋɨ'najɨ' a'mɨ wo pe'ka'kɨ' ra'na' re e'agɨ wɨnɨŋanigɨnɨ. Bɨ dɨ'wɨ' mɨŋɨ' xwe' a'pia'wɨ' wearɨŋɨ'pɨ'nɨŋɨ' imo'nɨŋɨ'pɨ rawɨrawa'yo mamo'wa'rɨna'na' rawɨrawa' nɨ'nɨ biau' bɨ imo'nɨŋɨ'pɨ bɨ'bɨ apɨ nɨpɨnɨ ragɨ' imo'nɨrɨ
66008009	naŋwɨ' amɨpi' rawɨrawa'yo yarɨŋɨ'yɨ' nɨ'nɨ biau' bɨ eŋɨ'pɨ bɨ'bɨ pɨyɨ' erɨ ewe' amɨpi' rawɨrawa'yo warɨŋɨ'yɨ' nɨ'nɨ biau' bɨ eŋɨ'pɨ bɨ'bɨ xwɨrɨ'a' ikɨxe'nɨrɨ e'agɨ wɨnɨŋanigɨnɨ.
66008010	Aŋɨ'najɨ' a'mɨ wo pe'ka'kɨ' ra'na' re e'agɨ wɨnɨŋanigɨnɨ. Siŋɨ' xwe' wo —O xegɨ' yoɨ' Yi'kɨ' Yarɨŋoyɨ rɨnɨŋorɨnɨ. O uyɨ'wɨ' wɨri' a'pia'wɨ' nɨwerɨ'nɨŋɨ' aŋɨ'namɨ da'nɨ nɨpie'rorɨ'na' iniɨgɨ' wearɨŋɨ'yɨ' tɨ'nɨ sɨmɨŋɨ' meaarɨŋɨ'yɨ' tɨ'nɨ nɨ'nɨ biau' bɨ imo'nɨŋɨ'yɨ' bɨ'bimɨ pie'ro'a'na' apɨ nɨpɨnɨ yi'kɨ' imo'nɨŋɨnigɨnɨ. A'ma' iniɨgɨ' apimɨ nɨnɨro'na' yi'kɨ' imo'nɨŋagɨ na'nɨ obaxɨ' pe'agɨ'a wɨnɨŋanigɨnɨ.
66008011	Aŋɨ'najɨ' a'mɨ wo pe'ka'kɨ' ra'na' re e'agɨ wɨnɨŋanigɨnɨ. Siŋɨ' xwe' wo —O xegɨ' yoɨ' Yi'kɨ' Yarɨŋoyɨ rɨnɨŋorɨnɨ. O uyɨ'wɨ' wɨri' a'pia'wɨ' nɨwerɨ'nɨŋɨ' aŋɨ'namɨ da'nɨ nɨpie'rorɨ'na' iniɨgɨ' wearɨŋɨ'yɨ' tɨ'nɨ sɨmɨŋɨ' meaarɨŋɨ'yɨ' tɨ'nɨ nɨ'nɨ biau' bɨ imo'nɨŋɨ'yɨ' bɨ'bimɨ pie'ro'a'na' apɨ nɨpɨnɨ yi'kɨ' imo'nɨŋɨnigɨnɨ. A'ma' iniɨgɨ' apimɨ nɨnɨro'na' yi'kɨ' imo'nɨŋagɨ na'nɨ obaxɨ' pe'agɨ'a wɨnɨŋanigɨnɨ.
66008012	Aŋɨ'najɨ' a'mɨ wo pe'ka'kɨ' ra'na' re e'agɨ wɨnɨŋanigɨnɨ. Sogwɨ' pɨ'rɨ' raki'nɨrɨ ema' pɨ'rɨ' raki'nɨrɨ siŋɨ' pɨ'rɨ' raki'nɨrɨ e'agɨ na'nɨ ikwa'wɨyi'na' biau' bɨ imo'nɨŋɨ'pɨ bɨ'bimɨ da'nɨ sɨ'a' nɨyina'rɨrɨ sogwɨ' manɨpa erɨ a'rɨ'wɨyi'na' biau' bɨ imo'nɨŋɨ'pɨ bɨ'bimɨ da'nɨ enɨ sɨ'a' nɨyina'rɨrɨ ema' tɨ'nɨ siŋɨ' tɨ'nɨ wɨ'a' mo'kipa erɨ e'agɨ wɨnɨŋanigɨnɨ.
66008013	Nionɨ a'mɨ wenɨŋɨ' e'a'yɨ' apurɨ' wo aŋɨ' pɨrɨ'namɨ aya' a'wɨnɨyo nɨpurɨ'na' eŋɨ' tɨ'nɨ re rarɨŋagɨ arɨ'a' wiŋanigɨnɨ, “Ine, aŋɨ'najɨ' awa wau' wo yoparowa, rɨxa pe'ka'kɨ' nɨrɨpɨ'rɨ na'nɨ imo'nɨŋoɨ. Awa ra'na' a'ma' xwɨ'a'yo ŋweagɨ'a'yo wi'meanɨ'pɨ na'nɨ ine! Ine!” rarɨŋagɨ arɨ'a' wiŋanigɨnɨ.
66009001	Aŋɨ'najɨ' pe'ka'kɨ' xɨrɨgɨ'a'yɨ' yoparɨ' wau' wo awaya' wo pe'ka'kɨ' ra'na' nionɨ siŋɨ' aŋɨ'namɨ da'nɨ pie'roŋɨ' wo xwɨ'a'mɨ weŋagɨ nɨwɨnɨrɨ siŋomɨ sirɨrɨkɨ' yoparɨ' bɨ mimo'nɨŋɨ'yi na'nɨ ki'pɨ wi'agɨ
66009002	o nurɨ sirɨrɨkɨ' yoparɨ' bɨ mimo'nɨŋɨ'yi ɨ'kwi'a'na' re e'agɨ wɨnɨŋanigɨnɨ. Sɨŋwɨrɨ'a' rɨ'a' xwe' bimɨ roŋɨ'pimɨ da'nɨ awi'mɨŋɨ'nɨŋɨ' nɨtɨrɨ'na' sirɨrɨkɨ' ayimɨ da'nɨ peyi'agɨ wɨnɨŋanigɨnɨ. Peyi'a'na' sogwɨ' i'kwapiŋɨ' mearɨ agwɨ'nɨŋɨ' ta'rɨŋagɨ na'nɨ aŋɨ' pɨrɨ' sɨŋa'nɨ mepa erɨ yarɨ'na' wɨnɨŋanigɨnɨ.
66009003	A'xwaxɨ' sɨŋwɨrɨ'a' apimɨ da'nɨ peyeamiarɨŋagɨ wɨnɨŋanigɨnɨ. Wa're' xwɨ'a'yo eŋɨ'pɨ sidɨŋɨ' warɨŋɨ'pa a'xwaxɨ' apɨ enɨ xe wa're'nɨŋɨ' sidɨŋɨ' opaxɨ' imo'nɨ'wɨnɨgɨnɨrɨ Gorɨxo sɨŋwɨ' nɨwɨnɨrɨ
66009004	a'xwaxɨ' apimɨ ŋwɨ' ikaxɨ' re urɨnɨ'agɨ wɨnɨŋanigɨnɨ, “Ara' tɨ'nɨ i'kɨ'a' tɨ'nɨ amɨpi' sowinɨŋɨ' imo'nɨŋɨ'pɨ tɨ'nɨ nɨnɨrɨ kɨrɨŋɨ' mɨpi'mɨxɨpanɨ. E nerɨ ai' a'ma' Gorɨxoya' mimo'nɨpa nero na'nɨ xegɨ' ipɨrɨ'a' mea'nɨgɨ'a'yo ananɨ xwɨrɨ'a' ikɨxe'ɨ'rɨxɨnɨ.” urɨnɨ'agɨ nɨwɨnɨrɨ
66009005	a'ma' ayo xwɨrɨ'a' nikɨxerɨ'na' xe pɨki'ɨ'rɨxɨnɨrɨ sɨŋwɨ' mɨwɨnɨ' nerɨ rɨ'nɨŋɨ' bɨ —Rɨ'nɨŋɨ' a'xwaxɨ' ayɨ' wiarɨŋɨ'pɨ wa're' a'ma'yo sidɨŋɨ' o'a'na' rɨ'nɨŋɨ' winarɨŋɨ'pɨ, ayɨ' axɨ'pɨ'nɨŋɨ' imo'nɨŋɨ'pɨrɨnɨ. Rɨ'nɨŋɨ' apɨnɨ nɨwia warɨ'na' xe ema' we' wu' nu'nɨ pwe'wɨnɨgɨnɨrɨ sɨŋwɨ' wɨnɨ'agɨ wɨnɨŋanigɨnɨ.
66009006	A'xwaxɨ' apɨ a'ma' rɨ'nɨŋɨ' ayɨkwɨ' mɨwinɨpa yarɨ'na' rɨxa “Ope'mɨnɨ.” nɨwimo'nɨro i'kɨ'nɨŋɨ' sɨpi' nɨwinɨro “Arɨge nerɨ'na' pe'mɨnɨre'ɨnɨ?” nɨyaiwiro aiwɨ i'na' wi' nɨpepaxɨ' imo'nɨpɨ'rɨ'a'manɨ.
66009007	A'xwaxɨ' ayɨ' osɨ' a'ma' mɨxɨ' na'nɨ nɨmea'mɨ nurɨ'na' nikɨ'nɨŋɨ'nɨŋɨ' yima'roarɨgɨ'a'pa imo'nɨŋagɨ'a nɨwɨnɨrɨ wigɨ' mɨŋɨ'yo amɨnaŋwɨ' sɨ'ŋa' gorɨ' tɨ'nɨ imɨxɨnɨŋɨ'na'nɨŋɨ' dɨ'ki'nɨro sɨ'mɨmaŋɨ' a'ma' sɨ'mɨmaŋɨ'nɨŋɨ' inɨro
66009008	wigɨ' dɨ'a' sepia' apɨxɨ' wi'waya'nɨŋɨ' wero wigɨ' sɨwaŋɨ' pusɨ' sayɨ' raionɨ'yɨ rɨnɨŋɨ'yɨ'ya' sɨwaŋɨ'nɨŋɨ' wero
66009009	agwɨ'rɨwa'mɨnɨ nikɨ'nɨŋɨ' kapa' tɨ'nɨ imɨxɨnɨŋɨ'na'nɨŋɨ' ŋwɨra'rɨnɨro eŋagɨ'a wɨnɨŋanigɨnɨ. Ɨwɨ' wigɨ' nɨpɨpɨka nuro'na' rarɨŋɨ'pɨ, ayɨ' osɨ' obaxɨ' mɨxɨ' na'nɨ nɨmea'mɨ nurɨ'na' rarɨŋɨ'pa rɨrɨ osɨ' karɨ' obaxɨ' mɨxɨ' na'nɨ ni'rope'mɨ nurɨ'na' rarɨŋɨ'pa rɨrɨ yarɨŋagɨ wɨnɨŋanigɨnɨ.
66009010	Wigɨ' i'kwe'mɨŋɨ'yi wa're' sidɨŋɨ' warɨŋɨ'yi'nɨŋɨ' imo'nɨŋagɨ wɨnɨŋanigɨnɨ. A'ma'yo ema' we' wu'mɨ rɨ'nɨŋɨ' wipaxɨ' imo'nɨpɨ'rɨ'a'yi ayɨ' wigɨ' i'kwe'mɨŋɨ'yo da'nɨ sidɨŋɨ' warɨgɨ'a'yirɨnɨ.
66009011	Mɨxɨ' ina'yɨ' a'xwaxɨ' ayo sea'yɨ e nɨwimo'nɨrɨ umeŋweaŋo, ayɨ' aŋɨ'najɨ' sirɨrɨkɨ' yoparɨ' bɨ mimo'nɨŋɨ'yimɨ meŋweaŋorɨnɨ. O xegɨ' yoɨ' Xibɨruyɨ' pɨ'ne' tɨ'nɨ nɨrɨrɨ'na' Abadonoyɨ rarɨgɨ'orɨnɨ. Gɨrikɨyɨ' pɨ'ne' tɨ'nɨ nɨrɨrɨ'na' Aporiyonoyɨ rarɨgɨ'orɨnɨ. Yoɨ' nɨpiau'nɨ mɨ'kɨ' ayɨ' o irɨkiarɨŋo eŋagɨ na'nɨrɨnɨ.
66009012	Rɨ'wɨ'yo wi'meanɨ'pɨ na'nɨ “Ine” biau' bɨ rɨ'ɨ'pɨ bɨ rɨxa apɨ wi'meaŋoɨ. Biau' apimɨ rɨ'wɨ'yo imo'nɨnɨ'piau' sɨnɨrɨnɨ.
66009013	Aŋɨ'najɨ' pe'ka'kɨ' xɨrɨgɨ'a' awa yoparo tɨ'ŋo pe'ka'kɨ' ra'na' i'ra'ɨ' sɨ'ŋa' gorɨ' tɨ'nɨ imɨxɨnɨŋɨ' Gorɨxoya' sɨ'mɨmaŋɨ'mɨnɨ onɨŋɨ'piya' sɨwaŋɨ' biau' biau' tɨ'ŋɨ' e da'nɨ maŋɨ' bɨ nɨrɨnɨrɨ'na'
66009014	aŋɨ'najɨ' pe'ka'kɨ' ɨ'a' xɨrɨgɨ'a' yoparo tɨ'ŋomɨ re urarɨŋagɨ arɨ'a' wiŋanigɨnɨ, “Aŋɨ'najɨ' wau' wau' iniɨgɨ' Yupɨretisɨ rapa'u' tɨ'ŋɨ' e gwɨ' ŋweagɨ'a'wamɨ wi'kweawa'reɨ.” urarɨŋagɨ arɨ'a' nɨwirɨ
66009015	aŋɨ'najɨ' awau' awau' —Awa rɨxa xwiogwɨ' o imo'nɨrɨ ema' o imo'nɨrɨ sɨ'a' ayi imo'nɨrɨ e'a'na' e e'ɨ'rɨxɨnɨrɨ wimɨxa'rɨŋowarɨnɨ. Awa nuro a'ma' xwɨ'a' nɨri'mɨnɨ ŋweagɨ'a'yɨ' biau' bɨ imo'nɨgɨ'a' bimɨ pɨpɨki'mɨ' epɨ'rɨ'a na'nɨ wi'kweawa'rɨ'agɨ nɨwɨnɨrɨ
66009016	“A'ma' mɨxɨ' na'nɨ osɨ'yo xeŋweagɨ'a'wa dɨŋɨ' nɨmorɨ ɨ'a' mɨropaxɨ' imo'nɨŋoɨ. Nɨ'nɨ 200,000,000 imo'nɨgɨ'a'warɨnɨ.” rarɨŋagɨ'a arɨ'a' wiŋanigɨnɨ.
66009017	Osɨ' tɨ'nɨ sea'yɨ e xeŋweagɨ'a'yɨ' tɨ'nɨ nionɨ orɨŋa' nɨwɨnɨrɨ'na' rɨpɨ'nɨŋɨ' imo'nɨŋagɨ'a wɨnɨŋanigɨnɨ. Sea'yɨ e xeŋweagɨ'a'yɨ' nikɨ'nɨŋɨ' rɨ'a'nɨŋɨ' ayɨ'a' rɨrɨ onagwa' werɨ siyo' rɨrɨ eŋɨ'yɨ' imanɨro osɨ' mɨŋɨ' pusɨ' sayɨ' raionɨ'yɨ rɨnɨŋɨ'yɨ'ya' mɨŋɨ'nɨŋɨ' imo'nɨrɨ osɨ' maŋɨ'yo da'nɨ rɨ'a' a'pia'wɨ' tɨ'nɨ sɨŋwɨrɨ'a' tɨ'nɨ sɨ'ŋa' xegɨ' yoɨ' sarɨpa'ɨ rɨnɨŋɨ' rɨ'a' siŋɨ' inɨŋɨ'pɨ tɨ'nɨ kwi'yɨ' orɨ yarɨŋagɨ sɨŋwɨ' wɨnɨŋanigɨnɨ.
66009018	Rɨ'a' a'pia'wɨ' tɨ'nɨ sɨŋwɨrɨ'a' tɨ'nɨ sɨ'ŋa' rɨ'a' siŋɨ' inɨŋɨ'pɨ tɨ'nɨ osɨ'yɨ'ya' maŋɨ'yo da'nɨ kwi'yɨ' omomɨ' nerɨ'na' xeanɨŋɨ' apiau' apɨ imo'nɨŋɨ'pimɨ da'nɨ a'ma' nɨ'nɨ biau' bɨ imo'nɨgɨ'a' bimɨ pɨkia'rɨ'agɨ'a wɨnɨŋanigɨnɨ.
66009019	Osɨ'yɨ'ya' sowɨ' sidɨrɨ'nɨŋɨ' nimo'nɨma'na' sɨ'rɨ'wɨ' sidɨrɨ' mɨŋɨ' imo'nɨŋagɨ na'nɨ apimɨ da'nɨ a'ma'yo pɨkiarɨgɨ'a' eŋagɨ na'nɨ ayɨ' wigɨ' eŋɨ' ea'nɨŋɨ' a'ma' pɨkipaxɨ' imo'nɨŋɨ'pɨ maŋɨ'yo da'nɨ imo'nɨrɨ sowɨ'yo da'nɨ imo'nɨrɨ eŋagɨ wɨnɨŋanigɨnɨ.
66009020	A'ma' nɨ'nɨ biau' bɨ imo'nɨgɨ'a'yo xeanɨŋɨ' apiau' apɨ nɨwika'rɨrɨ'na' bɨ'biau' mɨpɨki'ɨ'a'piau' re egɨ'awixɨnɨ. Wigɨ' ŋwɨ'a' we' tɨ'nɨ imɨxɨgɨ'a'pɨ pea' mɨmopa nero imɨ'o' dɨŋɨ' wɨkwɨ'roarɨgɨ'a'pɨ pɨ'nɨ mɨwia'rɨpa ero wigɨ' ŋwɨ'a' sɨ'ŋa' gorɨ' tɨ'nɨ imɨxɨro sirɨpa' tɨ'nɨ imɨxɨro kapa' tɨ'nɨ imɨxɨro aga sɨ'ŋa' tɨ'nɨ imɨxɨro i'kɨ'a' tɨ'nɨ imɨxɨro yarɨgɨ'a'pɨ —Apɨ wi' sɨŋwɨ' anɨrɨ arɨ'a' wirɨ aŋɨ' erɨ mɨyarɨŋɨ'pɨrɨnɨ. Apɨ anɨŋɨ' minɨ' ɨ'a' nɨxɨrɨro sɨ'mɨ' sɨ'mɨ' e mearɨgɨ'a'pɨ pɨ'nɨ mɨwia'rɨpa egɨ'awixɨnɨ.
66009021	Wigɨ' pɨki'xwɨrɨ'o' ne'ra warɨgɨ'a'pɨ tɨ'nɨ aya'ɨ' ne'ra warɨgɨ'a'pɨ tɨ'nɨ ɨ'wɨ' niga warɨgɨ'a'pɨ tɨ'nɨ ɨ'wɨ' meaamearɨgɨ'a'pɨ tɨ'nɨ apɨ nɨpɨnɨ enɨ rɨ'wɨ'mɨnɨ mɨmamogɨ'awixɨnɨ.
66010001	Nionɨ wenɨŋɨ' e'a'yɨ' wɨnɨŋanigɨnɨ. Aŋɨ'najɨ' eŋɨ' sɨxɨ' ea'nɨŋɨ' a'mɨ wo —O agwɨ' xopɨxopɨ' ro'nɨrɨ xegɨ' mɨŋɨ'yo opi'nagwɨ'a' dɨ'ki'nɨrɨ nerɨ xegɨ' sɨ'mɨmaŋɨ' sogwɨ'nɨŋɨ' wɨ'a' o'kirɨ xegɨ' sɨkwɨ'yo da'nɨ rɨ'a' a'pia'wɨ'nɨŋɨ' werɨ nema'na' aŋɨ'namɨ da'nɨ wepɨ'narɨŋagɨ wɨnɨŋanigɨnɨ.
66010002	O bɨkwɨ' onɨmia' parɨnɨŋɨ' bɨkwɨ ɨ'a' nɨxɨrɨrɨ sisɨxɨrɨ' nɨrorɨ'na' sɨkwɨ' na'u' rawɨrawa'yo osaxɨrɨ onamɨŋu' xwɨ'a'yo osaxɨrɨ nerɨ nɨro'ma'na'
66010003	pusɨ' sayɨ' xwe'rɨxa raionɨ'yɨ rɨnɨŋɨ' awɨ' nɨrɨrɨ'na' aya' wi' yaiwia'mɨ' ma'rarɨŋɨ'pa eŋɨ' tɨ'nɨ nɨrɨma'na' eŋa'na' akɨrɨwɨ' we' wɨ'u'mɨ da'ŋɨ' wau' rayigɨ'awixɨnɨ.
66010004	Akɨrɨwɨ' we' wɨ'u'mɨ da'ŋɨ' wau' apɨ nɨrayima'na' eŋa'na' nionɨ rɨxa rɨ'wamɨŋɨ' ea'mɨnɨrɨ yarɨ'na' xwɨyɨ'a' aŋɨ'namɨ da'nɨ re rɨne'napɨ'agɨ arɨ'a' wiŋanigɨnɨ, “Xwɨyɨ'a' akɨrɨwɨ' we' wɨ'u'mɨ da'ŋɨ' wau' apɨ nɨrɨrɨ'na' rɨ'a'pɨ rɨ'wamɨŋɨ' meapa nerɨ i'nɨmɨ a'ya' eaa'reɨ.” rɨne'napɨ'agɨ arɨ'a' nɨwirɨ
66010005	aŋɨ'najɨ' sɨkwɨ' sisɨxɨrɨ' nɨrorɨ'na' rawɨrawa'yo osaxɨrɨ xwɨ'a'yo osaxɨrɨ eŋagɨ wɨnɨ'a'o we' na'u' nɨmɨ'eyoarɨ aŋɨ'namɨ nimɨxɨrɨ
66010006	sɨ'ŋa' womɨ da'nɨ'nɨŋɨ' nɨrɨrɨ'na' anɨŋɨ' i'ni'na' ŋweaŋo tɨ'ŋɨ' e da'nɨ —O aŋɨ'na imɨxɨrɨ amɨpi' nɨ'nɨ e eŋɨ'yɨ' imɨxɨrɨ erɨ xwɨ'a'ri' imɨxɨrɨ amɨpi' nɨ'nɨ e eŋɨ'yɨ' imɨxɨrɨ erɨ rawɨrawa' imɨxɨrɨ amɨpi' nɨ'nɨ e eŋɨ'yɨ' imɨxɨrɨ erɨ eŋorɨnɨ. O tɨ'ŋɨ' e da'nɨ'nɨŋɨ' aŋɨ'najo re rarɨŋagɨ wɨnɨŋanigɨnɨ, “Gorɨxo ‘E e'ɨmɨgɨnɨ. E e'ɨmɨgɨnɨ.’ yaiwia'rɨŋɨ'pɨ sɨnɨ yo'mɨŋɨ' wi' nenɨmenɨŋoɨ.
66010007	Aŋɨ'najɨ' pe'ka'kɨ' ɨ'a' xɨrɨgɨ'a'yɨ' yoparo pe'ka'kɨ' rɨnɨ'a'pɨ tɨ'ŋi'na' Gorɨxo eŋi'na' da'nɨ dɨŋɨ' neŋwɨperɨ yumɨ'i' dɨŋɨ' ‘E e'ɨmɨgɨnɨ. E e'ɨmɨgɨnɨ.’ yaiwia'rɨŋɨ' xegɨ' wɨ'a' ro'kiamoagɨ'a'wamɨ —Awa xegɨ' xɨna'i'wa'nɨŋɨ' nimo'nɨro omɨŋɨ' wiiagɨ'a'warɨnɨ. Awamɨ a'waŋɨ' urɨŋɨ'pɨ tɨ'nɨ xɨxenɨ axɨ'pɨ nenɨ'a'rɨnɨ.” Aŋɨ'najo e rarɨŋagɨ nɨwɨnɨrɨ
66010008	maŋɨ' aŋɨ'namɨ da'nɨ rɨne'napɨ'agɨ arɨ'a' wi'a'pɨ a'mɨ nɨrɨnɨrɨ'na' re rɨne'naparɨŋagɨ arɨ'a' wiŋanigɨnɨ, “Joxɨ nurɨ aŋɨ'najɨ' sisɨxɨrɨ' nɨrorɨ'na' rawɨrawa'yo osaxɨrɨ xwɨ'a'yo osaxɨrɨ nerɨ roŋomɨ bɨkwɨ' parɨnɨŋɨ' ɨ'a' xɨrɨŋɨ'pɨkwɨ ura'peɨ.” rɨne'naparɨŋagɨ arɨ'a' nɨwirɨ
66010009	nionɨ nurɨ aŋɨ'najomɨ “Bɨkwɨ' onɨmia'pɨkwɨ niapeɨ.” urɨ'agɨ o re nɨrɨŋɨnigɨnɨ, “Joxɨ nɨnɨra'pɨrɨ neɨ. Nɨnɨrɨ'na' maŋɨ'yo awɨ'i' pɨ'kɨ' iniɨgɨ'nɨŋɨ' nɨsirɨ aiwɨ agwɨ'yo da'nɨ ayɨ' yi'kɨ' rɨdunɨnɨŋoɨ.” nɨrɨ'agɨ
66010010	nionɨ bɨkwɨ' onɨmia'pɨkwɨ nura'pɨrɨ nɨnɨrɨ'na' gɨ' maŋɨ'yo ayɨ' awɨ'i' pɨ'kɨ' iniɨgɨ'nɨŋɨ' ni'agɨ aiwɨ nɨnowa'rɨma'na' eŋa'na' gɨ' agwɨ'yo da'nɨ yi'kɨ' nɨdunɨ'agɨ
66010011	awa re nɨrɨgɨ'awixɨnɨ, “Amɨpi' a'ma' gwɨ' wɨrɨ' wɨri' obaxɨ' imo'nɨgɨ'a'yo wi'mearɨ a'ma' axɨ' e gwɨ' mo'nɨgɨ'a' obaxɨ'yo wi'mearɨ xwɨyɨ'a' mɨ'kɨ' xegɨ' bɨ xegɨ' bɨ rarɨgɨ'a' obaxɨ'yo wi'mearɨ mɨxɨ' ina'yɨ' obaxɨ'yo wi'mearɨ enɨ'a'pɨ na'nɨ a'mɨ wɨ'a' ro'kiamoɨ.” nɨrɨgɨ'awixɨnɨ.
66011001	Iwamɨ'o' yarɨgɨ'a' xoyɨ'wa'nɨŋɨ' imo'nɨŋɨ' wa' nɨniapɨrɨ re nɨrɨŋɨnigɨnɨ, “Joxɨ nɨwia'pɨ'nɨmearɨ aŋɨ' Gorɨxonɨ na'nɨ rɨdɨyowa' yarɨgɨ'iwa'mɨ xoyɨ'wa' awa' tɨ'nɨ iwamɨ'o' e e ne'ra urɨ rɨdɨyowa' na'nɨ i'ra'ɨ' onɨŋɨ'pimɨ iwamɨ'o' erɨ a'ma' nɨbɨro Gorɨxonɨ yayɨ' nɨmearɨgɨ'a'yo ɨ'a' rɨro'mɨ' erɨ eɨ.
66011002	Rɨdɨyowa' yarɨgɨ'iwa'mɨ wa'ɨ'wa'mɨ ‘Xe oenɨ.’ nɨyaiwirɨ iwamɨ'o' mepanɨ. A'ma' gwɨ' xeŋwɨ'yɨ' wigɨ' dɨŋɨ' tɨ'nɨ xe e'ɨ'rɨxɨnɨrɨ sɨŋwɨ' wɨnɨ'a' eŋagɨ na'nɨ iwamɨ'o' mepanɨ. Wigɨ' dɨŋɨ' tɨ'nɨ nero'na' ema' 42 pwearɨ'na' aŋɨ' ŋwɨ'a'pimɨ xo'ro'rɨ' nero sɨpi' wika'rɨpɨ'rɨ'a'rɨnɨ.
66011003	Sɨpi' wika'rarɨ'na' gɨ' a'ma' nionɨ imo'nɨŋa'pɨ na'nɨ mɨ'kɨ' imo'nɨgɨ'i'wau' xe wɨ'a' uro'kiamopaxɨ' oimo'nɨ'piyɨnɨrɨ sɨŋwɨ' wɨna'na' awau' okiyɨ'a' wi' minɨ' bekɨ' wu' nɨkɨ'kɨyinɨma'na' sɨ'a' 1,260 imo'nɨŋɨ'yɨ' —Sɨ'a' ayɨ' ema' 42 na'nɨ xɨxenɨ imo'nɨnɨ. Sɨ'a' ayɨ' pwearɨ'na' a'ma' wigɨ' ɨ'wɨ' ne'ra warɨgɨ'a'pɨ rɨ'wɨ'mɨnɨ omamo'poyɨnɨrɨ wɨ'a' uro'kiamopɨsɨ'i'rɨnɨ.” nɨrɨŋɨnigɨnɨ.
66011004	Awau' i'kɨ'a' oripɨ'yɨ rɨnɨŋɨ' wau' tɨ'nɨ i'kwiaŋwɨ' uyɨ'wɨ' ikwia'rɨpɨ'rɨ'a na'nɨ wɨnɨ'xau' tɨ'nɨ sɨ'mɨmaŋɨ' Gorɨxoya' —O xwɨ'a' nɨyonɨ na'nɨ A'mɨna' imo'nɨŋorɨnɨ. Oya' sɨ'mɨmaŋɨ'mɨnɨ roŋɨ'pɨ yapɨ imo'nɨgɨ'i'wau'rɨnɨ.
66011005	A'ma' awau' tɨ'nɨ mɨxɨ' inarɨgɨ'a'yɨ' awau'mɨ sɨpi' wika'ranɨrɨ nerɨ'na'yɨ', awau'ya' maŋɨ'yo da'nɨ rɨ'a' a'pia'wɨ' nɨpeyearɨ ayo rɨ'a' nɨnɨ'a'rɨnɨ. “Awau'mɨ sɨpi' owika'raneyɨ.” yaiwi'ɨ'a' gɨyɨ' gɨyo rɨ'a' apimɨ da'nɨ aga nɨpɨkipɨsɨ'i'rɨnɨ.
66011006	Ema' awau' wɨ'a' uro'kiamoarɨgɨ'i'yo inia' meapa oenɨrɨ aŋɨ' pɨrɨ'namɨ yea'yɨ' yimɨxa'rɨpaxɨ' imo'nɨri iniɨgɨ' ragɨ' imo'nɨnɨ na'nɨ imɨxɨpaxɨ' imo'nɨri gi'nɨ gi'na' “Xwɨ'a'yo ŋweagɨ'a'yo e owika'raiyɨ.” wimo'nɨ'i'na' ananɨ egɨ' dɨŋɨ' tɨ'nɨ xeanɨŋɨ' ayɨ' ayɨ' nɨ'nɨ wika'rɨpaxɨ' imo'nɨri neri
66011007	xwɨyɨ'a' Gorɨxo wɨ'a' ro'kiamo'isixɨnɨrɨ urɨŋɨ'pɨ tɨ'nɨ xɨxenɨ rɨxa nura'rɨma'na' eŋa'na' naŋwɨ' mɨxɨ' yarɨŋɨ' sirɨrɨkɨ' yoparɨ' bɨ mɨmo'nɨŋɨ'yimɨ da'nɨ peyeanɨ'o awau' tɨ'nɨ mɨxɨ' ninɨro awau'mɨ xopɨra'rɨ' nɨwirɨ pɨkinɨ'a'rɨnɨ.
66011008	Pɨki'a'na' pɨyowau' aŋɨ' xwe' apimɨ —Aŋɨ' egɨ' A'mɨna'omɨ enɨ yekwɨroa'rɨgɨ'a'pɨ na'nɨ rarɨŋɨnɨ. Aŋɨ' apɨ na'nɨ nɨrɨrɨ'na' rasɨ' nɨrɨro Sodomɨyɨ rɨro Isipɨyɨ rɨro yarɨgɨ'a'pɨrɨnɨ. Aŋɨ' xwe' apimɨ awau' o'ɨ' e pɨyɨ' opɨsɨ'i'rɨnɨ.
66011009	E pɨyɨ' weŋa'na' sɨ'a' wɨyau' wɨyi no'rɨrɨ a'mɨ wɨyi o'rɨmɨnɨrɨ yarɨ'na' a'ma' wara' xɨxegɨ'nɨ i'rɨro egɨ'a'yo da'ŋɨ' tɨ'nɨ gwɨ' wɨrɨ' wɨri' imo'nɨgɨ'a'yo da'ŋɨ' tɨ'nɨ pɨ'ne' xɨxegɨ'nɨ rarɨgɨ'a'yo da'ŋɨ' tɨ'nɨ gwɨ' bɨ bɨ mo'nɨgɨ'a'yo da'ŋɨ' tɨ'nɨ nɨbɨmiro xe pɨyowau'mɨ xwɨ'a' oweya'rɨ'poyɨnɨrɨ sɨŋwɨ' mɨwɨnɨpa nero sɨŋwɨ' nɨwɨnayiro wɨ'a' ro'kiamo'ɨ'i'wau', a'ma' xwɨ'a'yo ŋweagɨ'a'yo rɨ'nɨŋɨ' ayɨkwɨ' nɨwia mu'ɨ'i'wau' rɨxa pe'agɨ'i na'nɨ ayɨ' yayɨ' sea'yɨmɨ da'nɨ ne'ra upɨ'rɨ'a'rɨnɨ. E nero'na' aiwa' xwe' nimɨxɨro nɨga uro wigɨ' a'ma'yɨ' yayɨ' owinɨrɨ amɨpi' naŋɨ'yɨ' anɨ'a' yaŋɨ' inɨro ne'ra warɨ'na'
66011010	E pɨyɨ' weŋa'na' sɨ'a' wɨyau' wɨyi no'rɨrɨ a'mɨ wɨyi o'rɨmɨnɨrɨ yarɨ'na' a'ma' wara' xɨxegɨ'nɨ i'rɨro egɨ'a'yo da'ŋɨ' tɨ'nɨ gwɨ' wɨrɨ' wɨri' imo'nɨgɨ'a'yo da'ŋɨ' tɨ'nɨ pɨ'ne' xɨxegɨ'nɨ rarɨgɨ'a'yo da'ŋɨ' tɨ'nɨ gwɨ' bɨ bɨ mo'nɨgɨ'a'yo da'ŋɨ' tɨ'nɨ nɨbɨmiro xe pɨyowau'mɨ xwɨ'a' oweya'rɨ'poyɨnɨrɨ sɨŋwɨ' mɨwɨnɨpa nero sɨŋwɨ' nɨwɨnayiro wɨ'a' ro'kiamo'ɨ'i'wau', a'ma' xwɨ'a'yo ŋweagɨ'a'yo rɨ'nɨŋɨ' ayɨkwɨ' nɨwia mu'ɨ'i'wau' rɨxa pe'agɨ'i na'nɨ ayɨ' yayɨ' sea'yɨmɨ da'nɨ ne'ra upɨ'rɨ'a'rɨnɨ. E nero'na' aiwa' xwe' nimɨxɨro nɨga uro wigɨ' a'ma'yɨ' yayɨ' owinɨrɨ amɨpi' naŋɨ'yɨ' anɨ'a' yaŋɨ' inɨro ne'ra warɨ'na'
66011011	rɨxa sɨ'a' wɨyau' wɨyi no'rɨma'na' wɨyɨ'jimɨ a'wɨnɨ e da'nɨ re eŋɨnigɨnɨ. Gorɨxo xɨ'omɨ da'nɨ a'mɨ awau'mɨ dɨŋɨ' sɨxɨ' uya'ra'na' awau' a'mɨ sɨŋɨ' neri e'ɨ' rogɨ'isixɨnɨ. E'ɨ' ro'a'na' a'ma' awau'mɨ sɨŋwɨ' wɨnayarɨgɨ'a'yɨ' dɨŋɨ' nɨya'ga nuro wa'yɨ' ayɨkwɨ' mɨwinarɨ'na'
66011012	awau' xwɨyɨ'a' bɨ aŋɨ'namɨ da'nɨ eŋɨ' tɨ'nɨ re rɨne'napɨ'agɨ arɨ'a' wigɨ'isixɨnɨ, “Awagwi' re na'nɨ yapɨ'piyɨ.” Arɨ'a' e nɨwiri agwɨ' tɨ'nɨ aŋɨ'namɨ na'nɨ peyarɨŋagɨ'i awau' tɨ'nɨ mɨxɨ' inɨgɨ'a'yɨ' sɨŋwɨ' wɨnowa'ra'na'
66011013	axi'na' re eŋɨnigɨnɨ. Pobonɨ' xwɨ'a' yaiwia'mɨ' eŋɨnigɨnɨ. Xwɨ'a' yaiwia'mɨ' e'a'na' aŋɨ' aŋɨ' apimɨ mɨrɨnɨŋɨ' we' wu'kau' imo'nɨŋɨ'pɨ bɨ nɨpɨnɨ pɨnanowirɨ a'ma' e ŋweagɨ'a' enɨ 7,000 penowiro e'agɨ'a aŋɨ' apimɨ ŋweagɨ'a' mɨpe'ɨ'a'yɨ' eŋɨ' o'ɨ' nika'rɨnɨro Ŋwɨ'a' aŋɨ'namɨ ŋweaŋomɨ sea'yɨ e numero'na' “Eŋɨ' ea'nɨŋoxɨ, ayɨ' joxɨrɨnɨ.” urarɨŋagɨ'a wɨnɨŋanigɨnɨ. Nionɨ orɨŋa' nɨwɨnɨrɨ'na' e wɨnɨŋanigɨnɨ.
66011014	Rɨ'wɨ'yo wi'meanɨ'pɨ na'nɨ “Ine” biau' bɨ rɨ'ɨ'pɨ a'wɨnɨ e eŋɨ'pɨ rɨxa apɨ imo'nɨgoɨ. Apimɨ rɨ'wɨ'yo imo'nɨnɨ'pɨ aŋɨ'nɨ imo'nɨnɨŋoɨ.
66011015	Aŋɨ'najɨ' pe'ka'kɨ' xɨrɨgɨ'a' we' wɨ'u'mɨ da'ŋɨ' wau' imo'nɨgɨ'a'wa yoparo pe'ka'kɨ' ra'na' aŋɨ'namɨ da'nɨ maŋɨ' obaxɨ' eŋɨ' tɨ'nɨ re nɨrɨga warɨŋagɨ arɨ'a' wiŋanigɨnɨ, “Xwɨ'a'ri'mɨ meŋweapaxɨ' na'nɨ imo'nɨŋɨ'pɨ sɨnɨ wi'yɨ'ya' marɨ'a'ɨ, rɨxa negɨ' A'mɨna'o tɨ'nɨ xegɨ' a'ma' nene yea'yɨ' neayimɨxemeanɨ'a na'nɨ oya' dɨŋɨ' tɨ'nɨ arɨ'owaya' xwɨ'a' piaxɨ'yo da'nɨ iwiaronɨ'oyɨ rarɨŋwa'o tɨ'nɨ awau'ya'pɨnɨrɨnɨ. O wi' anɨ'a' mimo'nɨ' anɨŋɨ' i'ni'na' nɨŋwearɨ meŋweanɨ'a'rɨnɨ.” nɨrɨga warɨŋagɨ arɨ'a' nɨwirɨ
66011016	a'ma' a'mɨna' 24 Gorɨxo tɨ'ŋɨ' e i'kwiaŋwɨ'yo e'ɨ' nɨŋwearo xapɨxapɨ' nɨŋweaxa pugɨ'a'wa wigɨ' sɨ'mɨmaŋɨ'mɨnɨ nɨpɨ'ki'nɨmearo Gorɨxomɨ yayɨ' numero'na'
66011017	re urarɨŋagɨ'a arɨ'a' wiŋanigɨnɨ, “A'mɨna' Gorɨxoxɨnɨ, eŋɨ' sɨxɨ' ea'nɨgɨ'a' nɨyonɨ sea'yɨ e wimo'nɨŋoxɨnɨ, ri'na' ŋwearɨ eŋi'na' da'nɨ anɨŋɨ' ŋwearɨ eŋoxɨnɨ, joxɨ eŋi'na' da'nɨ eŋɨ' sɨxɨ' ea'nɨŋɨ' ne'ra bagɨ'pɨ tɨ'nɨ rɨxa xɨxenɨ nerɨ xwɨ'a'ri'mɨ iwamɨ'o' meŋweaŋagɨ na'nɨ none yayɨ' siarɨŋwɨnɨ.
66011018	A'ma' gwɨ' bɨ bɨ mo'nɨgɨ'a' nɨ'nɨ joxɨ na'nɨ wikɨ' nɨro'nɨro ‘Omɨ i'nɨmɨ wi' wurɨ'nanɨme'wɨnɨ.’ yaiwi'agɨ'a aiwɨ joxɨ ayo wikɨ' wo'nɨŋɨ'pɨ wi'wapɨyiri'na' rɨxa nimo'nɨnɨŋoɨ. Ri'na' a'ma' pegɨ'a'yo xwɨrɨxɨ' numerɨ eyeyi'ro'mɨ' wiri'na'rɨnɨ. Ri'na' wɨ'a' ro'kiamoarɨgɨ'a', dɨxɨ' rɨna'i'wa'nɨŋɨ' nimo'nɨro omɨŋɨ' siiarɨgɨ'a'yo yayɨ' nɨwimorɨ ‘Apɨ wi'ɨmɨgɨnɨ.’ yaiwiŋɨ'pɨ mɨnɨ wirɨ a'ma' dɨxɨ' imo'nɨgɨ'a' joxɨ na'nɨ wa'yɨ' nɨsiro pi'ra'nɨŋɨ' xɨ'darɨgɨ'a', sɨyikwɨ'nɨŋɨ' imo'nɨgɨ'a'yoranɨ, xwe'nɨŋɨ' imo'nɨgɨ'a'yoranɨ, ayo enɨ yayɨ' nɨwimorɨ ‘Apɨ wi'ɨmɨgɨnɨ.’ yaiwiŋɨ'pɨ mɨnɨ wirɨ a'ma' xwɨ'a'ri'mɨ xwɨrɨ'a' ikɨxearɨgɨ'a'yo xwɨrɨ'a' wikɨxerɨ eri'na', ayɨ' rɨxa ri'na'rɨnɨ.” rarɨŋagɨ'a arɨ'a' nɨwirɨ wɨnɨŋanigɨnɨ.
66011019	Gorɨxoya' aŋɨ' ŋwɨ'a' aŋɨ'namɨ eŋiwa' ɨ'kwi'nɨrɨ bokisɨ' xwɨyɨ'a' Gorɨxo eŋi'na' re'roa'rɨŋɨ'pɨ na'nɨ imɨxɨnɨŋɨ'wa' aŋɨ' iwa'mɨ da'nɨ sɨŋa'nɨ imo'nɨrɨ e'a'na' re eŋɨnigɨnɨ. A'piaŋwɨ' o'ki'mɨxayirɨ ikaxɨ' rayirɨ akɨrɨwɨ' rayirɨ pobonɨ' erɨ aŋɨ'nai'kɨ' aya' wi' erɨ e'agɨ wɨnɨŋanigɨnɨ.
66012001	Ekɨyiŋɨ' aŋɨ' pɨrɨ'yo aya' sɨ'wɨ' ropaxɨ' bɨ ninɨrɨ'na' rɨpɨ imo'nɨŋɨnigɨnɨ. Apɨxɨ' wi' —I' sogwo rapɨrapɨ'nɨŋɨ' yi'nɨrɨ xegɨ' sɨkwɨ' ema'omɨ ikwia'rɨrɨ amɨnaŋwɨ' sɨŋɨ' we' wu'kau' sɨkwɨ' wau' tɨ'ŋɨ' dɨ'ki'nɨrɨ nema'na'
66012002	niai'wɨ' agwɨ' eŋi'rɨnɨ. I' niai'wɨ' xɨrɨmɨnɨrɨ na'nɨ sɨŋwɨ' wanarɨŋagɨ rɨ'nɨŋɨ' ayɨkwɨ' mɨwinarɨŋagɨ na'nɨ “Aŋɨ'nɨ oxɨrɨmɨnɨ.” nɨyaiwirɨ “yeyɨ” rɨŋɨnigɨnɨ.
66012003	Ekɨyiŋɨ' a'mɨ bɨ aŋɨ' pɨrɨ'yo ninɨrɨ'na' rɨpɨ imo'nɨŋɨnigɨnɨ. Iwɨ' ayɨ'a' rɨŋɨ' xwe' wo —O mɨŋɨ' we' wɨ'u'mɨ da'ŋɨ' wau' imorɨ sɨwaŋɨ' we' wu'kau' mɨŋɨ'yo da'nɨ re'mo'wapɨrɨ dɨrɨ' mɨxɨ' ina'yɨ' dɨ'ki'narɨgɨ'a' imo'nɨŋɨ' we' wɨ'u'mɨ da'ŋɨ' wau' mɨŋɨ'yo xɨxenɨ nɨdɨ'ki'ga urɨ eŋorɨnɨ. O aŋɨ' pɨrɨ'yo e sɨŋa'nɨ nimo'nɨrɨ re eŋɨnigɨnɨ.
66012004	Siŋɨ' biau' bɨ egɨ'a' bimɨ xegɨ' sowɨ' tɨ'nɨ aŋɨ'namɨ da'nɨ ai'rai'ro'mɨ' e'napa'na' xwɨ'a'yo pie'rɨnowiŋɨnigɨnɨ. E nema'na' iwɨ' xwe'o “Apɨxɨ' niai'wɨ' xɨrɨmɨnɨrɨ yarɨŋi' rɨxa niai'wɨ' xɨra'na' oroanɨmɨnɨ.” nɨyaiwirɨ i'mɨ agwɨ'rɨwa'mɨnɨ uroŋa'na'
66012005	i' niai'wɨ' oxɨ' womɨ —O ainɨxɨ' wa' ɨ'a' nɨxɨrɨrɨ a'ma' gwɨ' bɨ bɨ mo'nɨgɨ'a' nɨyonɨ umeŋweanɨ'a na'nɨ imo'nɨrɨ xwɨyɨ'a' xɨ'oya'pimɨ mɨmu'ropaxɨ' imo'nɨrɨ enɨ'orɨnɨ. Omɨ i' xɨrɨŋɨnigɨnɨ. Niai'wɨ' omɨ nɨxɨrɨma'na' eŋa'na' i'wo Gorɨxoya' dɨŋɨ' tɨ'nɨ xɨ'o i'kwiaŋwɨ'namɨ ŋweaŋe na'nɨ nɨpeyirɨ ŋweaŋa'na'
66012006	apɨxi' a'ma' dɨŋɨ' meaŋɨ' e na'nɨ e'ɨ' uŋɨnigɨnɨ. Gorɨxo i' e na'nɨ e'ɨ' nurɨ ŋwea'wɨnɨgɨnɨrɨ anɨŋɨ'nɨ wimɨxɨya'riŋe na'nɨ nurɨ ŋweaŋa'na' aiwa' nɨwiro pi'ra'nɨŋɨ' mearɨ'na' sɨ'a' 1,260 no'ra uŋɨnigɨnɨ.
66012007	Aŋɨ'namɨ da'nɨ mɨxɨ' ninowia'pɨ'nɨro'na' aŋɨ'najɨ' Maikoroyɨ rɨnɨŋo tɨ'nɨ xegɨ' aŋɨ'najowa tɨ'nɨ mɨda'nɨ nɨro'ma'na' iwɨ' xwe'o tɨ'nɨ mɨxɨ' ninɨro'na' iwo enɨ aŋɨ'najɨ' xɨ'omɨ xɨ'darɨgɨ'a'wa tɨ'nɨ mɨda'nɨ nɨro'ma'na' mɨxɨ' ninɨro ai'
66012008	iwowa eŋɨ' mɨwea'nɨpa nero na'nɨ sɨnɨ aŋɨ'namɨ ŋweapaxɨ' mimo'nɨŋagɨ'a na'nɨ
66012009	Maikorowa iwomɨ mamo'wa're'napɨgɨ'awixɨnɨ. Sidɨro eŋi'na' da'nɨ oboyɨ rɨro Setenoyɨ rɨro egɨ'o, ayɨ' orɨnɨ. A'ma' xwɨ'a'yo ŋweagɨ'a' nɨ'nɨ ɨ'wɨ' oe'poyɨnɨrɨ yapɨ' nɨwi'wapɨya warɨŋo, ayɨ' orɨnɨ. Omɨ xwɨ'a'yo na'nɨ mamo'wa're'napɨro aŋɨ'najɨ' omɨ nɨxɨ'dɨro yarɨgɨ'a'wamɨ mamo'wa're'napɨro e'agɨ'a
66012010	nionɨ arɨ'a' wi'a'yɨ' aŋɨ'namɨ da'nɨ xwɨyɨ'a' bɨ eŋɨ' tɨ'nɨ re rɨne'naparɨŋagɨ arɨ'a' wiŋanigɨnɨ, “Gorɨxo eŋɨ' ea'nɨŋɨ' xɨ'o imo'nɨŋɨ'pɨ tɨ'nɨ erɨ a'ma' xɨ'oya' imo'nɨŋɨ'yo yea'yɨ' uyimɨxemearɨ mɨxɨ' ina'yɨ' yapɨ nimo'nɨrɨ xwioxɨ'yo mɨmea'mɨ' nerɨ umeŋwearɨ enɨ rɨxa agwɨrɨnɨ. Yea'yɨ' uyimɨxemeanɨ'a na'nɨ oya' dɨŋɨ' tɨ'nɨ arɨ'owaya' xwɨ'a' piaxɨ'yo da'nɨ iwiaroŋo, o xegɨ' ne'nɨ' tɨ'ŋo nimo'nɨrɨŋɨ'yo da'nɨ a'ma' xwɨ'a'yo ŋweagɨ'a'yo wi'wapɨyinɨ rɨxa agwɨrɨnɨ. Ayɨ' rɨpɨ na'nɨrɨnɨ. Jisasomɨ dɨŋɨ' nɨwɨkwɨ'roro na'nɨ xexɨ'xexɨrɨ'mea' imo'nɨgɨ'a'yo xwɨyɨ'a' uxekwɨ'moayarɨŋomɨ —O negɨ' Gorɨxoya' sɨŋwɨ'yo da'nɨ ikwa'wɨyiranɨ, a'rɨ'wɨyiranɨ, xwɨyɨ'a' uxekwɨ'moayarɨŋorɨnɨ. Omɨ rɨxa xwɨ'a'yo mamo'wa'rɨ'a'rɨnɨ.
66012011	Negɨ' nɨrɨxɨ'mea'yɨ' ‘Sipɨsipɨ' mia'o nene yea'yɨ' neayimɨxemeanɨ'a na'nɨ neapeiŋɨ'rɨ'anɨ?’ nɨyaiwiro ragɨ' oya'yo igɨ'a'nɨŋɨ' ea'nɨro o na'nɨ xwɨyɨ'a' wa'ɨ' urɨyiro nerɨŋɨ'yo da'nɨ obomɨ xopɨra'rɨ' wi'ɨ'a'rɨnɨ. Ayɨ' omɨ xopɨra'rɨ' nɨwirɨ'na' wiwanɨŋɨ'yɨ' wa' mumɨxɨnɨ' ‘Wa nene Jisasomɨ xɨ'darɨŋagwɨ na'nɨ nɨneapɨkiro'na' ayɨ' anɨnɨ xe oneapɨki'poyɨ.’ nɨyaiwiro xɨ'dɨgɨ'a'yɨ'rɨnɨ.
66012012	Ayɨna'nɨ aŋɨ' rɨnaxɨ tɨ'nɨ re ŋweagɨ'a'yɨ'ne' tɨ'nɨ dɨŋɨ' niɨ'a' oseainɨnɨ. E nerɨ ai' xwɨ'a'ri'xɨ tɨ'nɨ rawɨrawa'wa'xɨ tɨ'nɨ ine! Obo xwɨ'a'ri'mɨ seyɨ'ne' tɨ'ŋɨ' e na'nɨ rɨxa we'ɨ' eŋagɨ na'nɨ rarɨŋɨnɨ. O ‘Anɨŋɨ' xwɨ'a'ri'mɨ nɨŋwea'ma'na' epaxonɨmanɨ. Re enɨ pɨ'rɨ' nɨrakipɨ'rɨ aŋwɨ ayorɨ'anɨ?’ nɨyaiwirɨ na'nɨ xegɨ' wikɨ' no'nɨrɨ seainɨ'pɨ rɨ'a' a'pia'wɨ'nɨŋɨ' imo'nɨŋagɨ na'nɨ ine!” Xwɨyɨ'a' aŋɨ'namɨ da'nɨ e rɨne'naparɨŋagɨ arɨ'a' wiŋanigɨnɨ.
66012013	Iwɨ' xwe'o “Rɨxa xwɨ'a'ri'mɨ rɨnɨmamo'wa're'napa'oɨ?” nɨyaiwirɨ apɨxɨ' niai'wɨ' oxo xɨrɨ'i'mɨ mɨxɨ' eaaxɨ'dɨŋɨnigɨnɨ.
66012014	Mɨxɨ' eaaxɨ'dɨ'agɨ ai' apɨxi' a'ma' dɨŋɨ' meaŋɨ'yo xɨ'i' na'nɨ wimɨxɨya'riŋe na'nɨ nɨpɨpɨka ounɨrɨ nabi'kɨna'o ɨwɨ' wɨnɨ'xau' i'mɨ uŋwɨra'ra'na' i' sidɨro tɨ'ŋɨ' e pɨ'nɨ nɨwia'rɨmɨ nɨpɨpɨka nurɨ e ŋweaŋa'na' xwiogwɨ' wau' wo nɨmu'rorɨ a'mɨ wo a'wɨnɨ e imo'nɨ'e na'nɨ aiwa' nɨwiro pi'ra'nɨŋɨ' umegɨ'awixɨnɨ.
66012015	Sidɨro iniɨgɨ' xegɨ' maŋɨ'yo da'nɨ peyea'u' iniɨgɨ' waxɨ'nɨŋɨ' nu'mɨ nurɨ i'mɨ nɨxemɨ nɨwerɨ opɨkinɨrɨ imɨxowa'rɨ'agɨ ai'
66012016	xwɨ'a'ri' apɨxi'mɨ arɨra' nɨwirɨ'na' re eŋɨnigɨnɨ. Iniɨgɨ' waxɨ' iwɨ' xwe'o apɨxi'mɨ opɨkinɨrɨ xwɨrɨ'a' dowa'rɨ'u' xwɨ'a'ri' xegɨ' maŋɨ' nexoarɨ nɨŋɨnigɨnɨ.
66012017	Iwo sɨŋwɨ' e nɨwɨnɨrɨ apɨxi' na'nɨ wikɨ' rɨ'a' a'pia'wɨ'nɨŋɨ' nɨwo'nɨrɨ na'nɨ niai'wɨ' apɨxɨ' i' xɨrɨŋɨ' wi'nɨyo mɨxɨ' wimɨnɨrɨ uŋɨnigɨnɨ. Ayɨ' a'ma' sekaxɨ' Gorɨxo urɨŋɨ'pɨ xɨ'dɨro xwɨyɨ'a' Jisaso na'nɨ rɨŋɨ'pɨ dɨŋɨ' ɨ'a' xɨrɨro yarɨgɨ'a'yɨ' eŋagɨ na'nɨ ayo mɨxɨ' wimɨnɨrɨ na'nɨ nurɨ rawɨrawa'yo imaŋɨ' e e'ɨ' roa'rɨŋɨnigɨnɨ.
66012018	Iwo sɨŋwɨ' e nɨwɨnɨrɨ apɨxi' na'nɨ wikɨ' rɨ'a' a'pia'wɨ'nɨŋɨ' nɨwo'nɨrɨ na'nɨ niai'wɨ' apɨxɨ' i' xɨrɨŋɨ' wi'nɨyo mɨxɨ' wimɨnɨrɨ uŋɨnigɨnɨ. Ayɨ' a'ma' sekaxɨ' Gorɨxo urɨŋɨ'pɨ xɨ'dɨro xwɨyɨ'a' Jisaso na'nɨ rɨŋɨ'pɨ dɨŋɨ' ɨ'a' xɨrɨro yarɨgɨ'a'yɨ' eŋagɨ na'nɨ ayo mɨxɨ' wimɨnɨrɨ na'nɨ nurɨ rawɨrawa'yo imaŋɨ' e e'ɨ' roa'rɨŋɨnigɨnɨ.
66013001	Nionɨ naŋwɨ' mɨxɨ' yarɨŋɨ' wo rawɨrawa'yo da'nɨ ɨ'wiaparɨŋagɨ nɨwɨnɨrɨ o sɨwaŋɨ' we' wu'kau' re'mo'wapɨrɨ mɨŋɨ' we' wɨ'u'mɨ da'ŋɨ' wau' imorɨ eŋo xegɨ' sɨwaŋɨ' we' wu'kau' apimɨ wa'mɨnɨ wa'mɨnɨ dɨrɨ' mɨxɨ' ina'yɨ' dɨ'ki'narɨgɨ'a'pɨ nɨdɨ'ki'ga urɨ xegɨ' mɨŋɨ' we' wɨ'u'mɨ da'ŋɨ' wau' apimɨ womɨnɨ womɨnɨ yoɨ' Gorɨxomɨ ikayɨ'wɨ' umeararɨgɨ'a'pɨ rɨ'wamɨŋɨ' nɨŋwɨra'rɨga urɨ eŋagɨ wɨnɨŋanigɨnɨ.
66013002	Naŋwɨ' mɨxɨ' yarɨŋɨ' nionɨ sɨŋwɨ' wɨnɨ'a'o pusɨ' sayɨ' papearɨxɨ' imo'nɨŋɨ' repatɨ'yɨ rɨnɨŋɨ'yɨ'nɨŋɨ' imo'nɨrɨ xegɨ' sɨkwɨ' ayɨ' naŋwɨ' beya'ɨ rɨnɨŋɨ'yɨ'ya'pɨ'nɨŋɨ' imo'nɨrɨ xegɨ' maŋɨ' ayɨ' pusɨ' sayɨ' raionɨ'yɨ rɨnɨŋɨ'yɨ'ya'nɨŋɨ' imo'nɨrɨ eŋorɨnɨ. Iwɨ' xwe'o naŋwɨ' mɨxɨ' yarɨŋo xɨ'o tɨ'nɨ xɨxenɨ oimo'nɨrɨ sɨŋwɨ' nɨwɨnɨrɨ na'nɨ eŋɨ' ea'nɨŋɨ' xɨ'o yarɨŋɨ'pɨ sɨxɨ' umi'morɨ xɨ'o a'ma'yo sea'yɨ e nɨwimo'nɨrɨ umeŋweaarɨŋɨ'pa axɨ'pɨ oimo'nɨrɨ wimɨxɨrɨ xɨ'o ne'nɨ' tɨ'ŋɨ' sea'yɨ e imo'nɨŋɨ'pɨ axɨ'pɨ oimo'nɨrɨ wimɨxɨrɨ eŋorɨnɨ.
66013003	Mɨŋɨ' wɨyimɨ mɨŋɨ' rogɨ'a' igi' ayɨ' nɨpɨkipaxɨ' rogɨ'a'nɨŋɨ' imo'nɨŋagɨ wɨnɨŋanigɨnɨ. A'ma' xwɨ'a' nɨri'mɨnɨ ŋweagɨ'a'yɨ' “Naŋwo arɨge nerɨ sɨŋɨ' eŋɨ'rɨ'anɨ?” nɨyaiwiro o na'nɨ ududɨ' nɨwinɨro'na' nɨxɨ'dɨro
66013004	iwo naŋwomɨ xɨ'o ne'nɨ' tɨ'ŋɨ' imo'nɨŋɨ'pɨ axɨ'pɨ wimɨxɨ'ɨ' eŋagɨ na'nɨ xɨ'omɨ sea'yɨ e numero naŋwomɨ enɨ axɨ'pɨ sea'yɨ e numero'na' re nɨra ugɨ'awixɨnɨ, “Naŋwo tɨ'nɨ go xɨxenɨ imo'nɨnɨ? O tɨ'nɨ go mɨxɨ' xɨxe inɨpaxɨ' imo'nɨnɨ?” nɨra ugɨ'awixɨnɨ.
66013005	Gorɨxo naŋwo xegɨ' dɨŋɨ' tɨ'nɨ xe maŋɨ' nɨyoa'morɨ weyɨ' nɨmenɨrɨ ikayɨ'wɨ' nɨnɨmeara u'wɨnɨgɨnɨrɨ sɨŋwɨ' wɨnɨrɨ ema' 42 mu'roarɨ'na' apɨ enɨ'a na'nɨ ne'nɨ' tɨ'ŋo'nɨŋɨ' nimo'nɨrɨ e'wɨnɨgɨnɨrɨ sɨŋwɨ' wɨnɨrɨ e'agɨ
66013006	o re eŋɨnigɨnɨ. Maŋɨ' nɨyoa'morɨ Gorɨxo na'nɨ ikayɨ'wɨ' nɨmearɨrɨ'na' oya' yoɨ'yo ikayɨ'wɨ' mearɨrɨ aŋɨ' ŋwɨ'a' oya'iwa' na'nɨ ikayɨ'wɨ' mearɨrɨ aŋɨ'namɨ ŋweagɨ'a'yɨ' na'nɨ ikayɨ'wɨ' mearɨrɨ eŋɨnigɨnɨ.
66013007	Gorɨxo a'ma' xɨ'oya' imo'nɨgɨ'a'yo naŋwo xe mɨxɨ' nɨwirɨ xopɨra'rɨ' wi'wɨnɨgɨnɨrɨ sɨŋwɨ' wɨnɨrɨ xe ne'nɨ' tɨ'ŋo'nɨŋɨ' nimo'nɨrɨ a'ma' gwɨ' wɨrɨ' wɨri' nɨyonɨ tɨ'nɨ wara' xɨxegɨ'nɨ i'rɨgɨ'a' nɨyonɨ tɨ'nɨ pɨ'ne' xɨxegɨ'nɨ rarɨgɨ'a' nɨyonɨ tɨ'nɨ gwɨ' bɨ bɨ mo'nɨgɨ'a' nɨyonɨ tɨ'nɨ ayo sea'yɨ e wimo'nɨ'wɨnɨgɨnɨrɨ sɨŋwɨ' wɨnɨrɨ eŋɨnigɨnɨ.
66013008	Ayɨna'nɨ a'ma' xwɨ'a'yo ŋweagɨ'a'yɨ' nɨ'nɨ —A'ma' eŋi'na' Gorɨxo xwɨ'a'ri' imɨxɨŋi'na' da'nɨ wigɨ' yoɨ' i'kwɨ' dɨŋɨ' nɨyɨmɨŋɨ' meapɨ'rɨ'a na'nɨ ŋwɨra'rɨnɨŋɨ'namɨ —Ana sipɨsipɨ' pɨkigɨ'oya'narɨnɨ. Anamɨ yoɨ' ŋwɨra'rɨnɨŋɨ'yɨ' marɨ'a'ɨ, a'ma' yoɨ' mɨŋwɨra'rɨnɨŋɨ'yɨ' naŋwo nene na'nɨ yayɨ' owinɨrɨ sea'yɨ e umepɨ'rɨ'a'rɨnɨ.
66013009	A'ma' arɨ'a' tɨ'gɨ'a'yɨ'ne' eŋa'na'yɨ', arɨ'a' o'kiarɨ' mo'nɨ'poyɨ.
66013010	A'ma' Gorɨxo “Xe gwɨ' uyi'ɨ'rɨxɨnɨ.” wiaiwiŋɨ' go go apimɨ wi' mu'ropaxɨ' imo'nɨnɨ'a'manɨ. A'ma' “Kira' tɨ'nɨ xe pɨki'ɨ'rɨxɨnɨ.” wiaiwiŋɨ' go go apimɨ wi' mu'ropaxɨ' imo'nɨnɨ'a'manɨ. Apɨ imo'na'na'yɨ', Gorɨxoya' imo'nɨgɨ'a'yɨ'ne' segɨ' dɨŋɨ' wɨkwɨ'roarɨgɨ'a'pɨ pɨ'nɨ mɨwia'rɨ' anɨŋɨ' minɨ' xwa'ma'mɨ' nɨwia u'ɨ'rɨxɨnɨ.
66013011	Nionɨ naŋwɨ' a'mɨ wo xwɨ'a'yo da'nɨ ɨ'wiaparɨŋagɨ nɨwɨnɨrɨ o sipɨsipɨ' mia' mɨŋɨ'yo da'nɨ sɨwaŋɨ' wɨyau' re'moarɨŋɨ'pa re'morɨ xegɨ' xwɨyɨ'a' nɨrɨrɨ'na' iwɨ' xwɨyɨ'a' rarɨŋɨ'pa rɨrɨ yarɨŋagɨ wɨnɨŋanigɨnɨ.
66013012	O naŋwɨ' xa'mɨ ɨ'wiapɨŋoya' ne'nɨ' imo'nɨŋɨ' nɨpimɨnɨ da'nɨ nɨwiirɨ'na' a'ma' xwɨ'a'yo ŋweagɨ'a' nɨ'nɨ naŋwɨ' xa'mɨ ɨ'wiapɨŋo, igi' nɨpɨkipaxɨ' weŋomɨ nupɨ'ki'nɨmearo sea'yɨ e ume'poyɨnɨrɨ mɨ'ra'kwɨ'kwɨ' wiaxɨ'dɨrɨ
66013013	emɨmɨ' aya' rɨwamo'nɨpaxɨ' xɨxegɨ'nɨ bɨ erɨ nerɨ'na' a'ma' sɨŋwɨ' anɨgɨ'e da'nɨ oya' dɨŋɨ' tɨ'nɨ rɨ'a' wearɨŋɨ' bɨ ai' aŋɨ'namɨ da'nɨ xwɨ'a'yo pie'ro'napayarɨŋɨ'pɨ tɨ'nɨ yapɨ' wi'wapɨyarɨŋɨ'rɨnɨ.
66013014	E nerɨ'na' emɨmɨ' Gorɨxo naŋwɨ' wɨ'oya' ne'nɨ' tɨ'ŋɨ' imo'nɨŋɨ'pimɨ da'nɨ xe wi'wapɨyipaxɨ' oimo'nɨrɨ sɨŋwɨ' wɨnɨ'ɨ'pimɨ da'nɨ a'ma' xwɨ'a'yo ŋweagɨ'a'yo yapɨ' nɨwi'wapɨyirɨ re urarɨŋɨ'rɨnɨ, “Xwɨ'a'yo ŋweagɨ'a'yɨ'ne' xopaikɨgɨ' naŋwɨ' mɨŋɨ' rogɨ'a' a'mɨ sɨŋɨ' imo'nɨŋo'nɨŋɨ' imo'nɨŋɨ' bɨ nimɨxɨro e'ɨ' ura'ra'rɨ'poyɨ.” urarɨŋɨ' eŋagɨ na'nɨ
66013015	ayɨ' e e'a'na' naŋwɨ' rɨ'wɨ'yo ɨ'wiapɨŋo xopaikɨgɨ' imo'nɨŋɨ'pɨ nɨmearɨ sɨŋɨ' oenɨrɨ sɨ'mɨ' o'ɨ'yo da'nɨ pɨ'ra'mɨ' wi'a'na' sɨŋɨ' imo'nɨŋɨnigɨnɨ. Gorɨxo naŋwɨ' xwɨ'a'yo da'nɨ ɨ'wiapɨŋo xegɨ' wo'nɨŋɨ' xopaikɨgɨ' imo'nɨŋɨ'pimɨ sɨ'mɨ' o'ɨ'yo da'nɨ pɨ'ra'mɨ' wi'ɨ'pimɨ da'nɨ xe sɨŋɨ' nimo'nɨrɨ xwɨyɨ'a' rɨrɨ a'ma' xe'bimɨ xo'mɨŋɨ' nɨyɨkwiro sea'yɨ e mumearɨgɨ'a'yo opɨki'poyɨnɨrɨ rɨrɨ epaxɨ' imo'nɨ'wɨnɨgɨnɨrɨ sɨŋwɨ' wɨnɨŋɨ' eŋagɨ na'nɨ e imo'nɨŋɨnigɨnɨ.
66013016	Naŋwɨ' xwɨ'a'yo da'nɨ ɨ'wiapɨŋo e nema'na' xɨ'oya' maŋɨ'yo da'nɨ a'ma' nɨyonɨ sɨyikwɨ'nɨŋɨ' imo'nɨgɨ'a'piamɨranɨ, mamadɨ'rɨxamɨranɨ, a'ma' amɨpi' wi' mɨmu'ro'nɨgɨ'a'yoranɨ, uyi'peayɨ' imo'nɨgɨ'a'yoranɨ, a'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yoranɨ, wiwɨnɨ meŋwea'nɨgɨ'a'yoranɨ, ayo nɨyonɨ ipɨrɨ'a' nearɨ'na' wi'yo we' na'u'mɨ earo wi'yo mima'yo earo egɨ'awixɨnɨ.
66013017	E nerɨŋɨ'yo da'nɨ a'ma' ipɨrɨ'a' naŋwoya' yoɨ' tɨ'nɨranɨ, naba' xɨ'oya' yoɨ'pɨranɨ, xɨxenɨ imo'nɨŋɨ'pɨranɨ, mea'nɨgɨ'a'yɨ' aiwa' nɨpɨ'rɨ na'nɨ bɨ' ero aiwa' nɨgwɨ' meapɨ'rɨ na'nɨ bɨ' ero epaxɨ' mimo'nɨpa egɨ'awixɨnɨ. Ipɨrɨ'a' ea'nɨgɨ'a'yɨ'nɨ ananɨ bɨ' epaxɨ' imo'nɨgɨ'awixɨnɨ.
66013018	Ɨ'a' roarɨgɨ'a'yɨ'ne', seyɨ'ne' pi'ra'nɨŋɨ' dɨŋɨ' neŋwɨperɨ'na'yɨ', re e'ɨ'rɨxɨnɨ. Naba' naŋwɨ' oya' yoɨ' tɨ'nɨ xɨxenɨ imo'nɨŋɨ'pɨ, ayɨ' a'ma' wo na'nɨ rɨnɨŋagɨ na'nɨ a'ma' dɨŋɨ' ɨ'a' xɨrɨgɨ'a' gɨyɨ' gɨyɨ'ne', naba' oya' yoɨ' na'nɨpɨ pi'ra'nɨŋɨ' ɨ'a' ro'ɨ'rɨxɨnɨ. Naba' oya' yoɨ' na'nɨ rɨnɨŋɨ'pɨ, ayɨ' 666 apɨrɨnɨ.
66014001	Nionɨ wenɨŋɨ' e'a'yɨ' wɨnɨŋanigɨnɨ. Sipɨsipɨ' mia'o dɨ'wɨ' mɨŋɨ' Saionɨyɨ rɨnɨŋɨ'pimɨ e'ɨ' roŋagɨ sɨŋwɨ' nɨwɨnɨrɨ a'ma' 144,000 imo'nɨgɨ'a'yɨ' —Ayɨ' yoɨ' xɨ'oya' tɨ'nɨ xanoya' tɨ'nɨ rɨ'wamɨŋɨ' mima'yo ea'nɨgɨ'a'yɨ'rɨnɨ. Ayɨ' o tɨ'nɨ nawi'nɨ e'ɨ' roŋagɨ'a nɨwɨnɨrɨ
66014002	arɨ'a' wi'a'yɨ' wiŋanigɨnɨ. Aŋɨ'namɨ da'nɨ ikaxɨ' bɨ nɨrɨnɨrɨ'na' ikaxɨ' iniɨgɨ' iyakwɨ' obaxɨ' nɨdɨrorɨ'na' rarɨŋɨ'pa rɨrɨ akɨrɨwɨ' eŋɨ' tɨ'nɨ nɨrɨrɨ'na' rarɨŋɨ'pa rɨrɨ ikaxɨ' a'ma' kita' eaarɨgɨ'a'yɨ' kita' eaarɨ'na' rarɨŋɨ'pa rɨrɨ yarɨŋagɨ arɨ'a' wiŋanigɨnɨ.
66014003	Gorɨxoya' i'kwiaŋwɨ'na tɨ'nɨ dɨŋɨ' tɨ'ŋɨ' imo'nɨgɨ'a' wau' wau' awa tɨ'nɨ a'mɨna' 24 e nɨŋweaxa pugɨ'a'wa tɨ'nɨ wigɨ' sɨ'mɨmaŋɨ'rɨwa'mɨnɨ a'ma' 144,000 ayɨ' e'ɨ' nɨro'ma'na' soŋɨ' sɨŋɨ' bɨ rarɨŋagɨ'a arɨ'a' wiŋanigɨnɨ. Soŋɨ' rarɨgɨ'a' apɨ a'ma' xwɨ'a'yo da'ŋɨ' wi' nɨjɨ'a' imo'nɨpaxɨ' menɨnɨ. E da'ŋɨ' 144,000 imo'nɨgɨ'a' xɨ'o nupeirɨŋɨ'pimɨ da'nɨ gwɨ'nɨŋɨ' uroayi'roŋɨ'yɨ'nɨ ananɨ nɨjɨ'a' nimo'nɨrɨ rɨpaxɨ'rɨnɨ.
66014004	A'ma' apɨxɨ' tɨ'nɨ ɨ'wɨ' minɨpa nero piaxɨ' mɨwea'narɨgɨ'a'pa ayɨ' enɨ ŋwɨ'a'pɨ sɨnɨ ɨ'a' mɨxɨrarɨgɨ'a' eŋagɨ na'nɨ Gorɨxoya' sɨŋwɨ'yo da'nɨ piaxɨ' mɨwea'narɨgɨ'a'yɨ'rɨnɨ. Sɨnɨ apɨxɨ' tɨ'nɨ memegɨ'a'yɨ'rɨnɨ. Sipɨsipɨ' mia'o gɨmɨ gɨmɨ u'ɨ'mɨ ananɨ nu'mɨ xɨ'darɨgɨ'a'yɨ'rɨnɨ. A'ma' nɨyonɨ da'nɨ gwɨ'nɨŋɨ' Gorɨxo roayi'roŋɨ'yɨ' xɨ'o na'nɨ tɨ'nɨ sipɨsipɨ' mia'o na'nɨ tɨ'nɨ aiwa' nɨwa'kwi'nɨ'nɨŋɨ' imo'nɨŋɨ'yɨ'rɨnɨ.
66014005	Yapɨ' nɨrɨro xwɨyɨ'a' o'ɨ' e rarɨgɨ'a'yɨ'manɨ. Ramɨnɨgɨ'a'yɨ'rɨnɨ. Xwɨyɨ'a' bɨ xɨ'meapaxɨ'yɨ'manɨ.
66014006	Aŋɨ'najɨ' a'mɨ wo aŋɨ' pɨrɨ'yo aya' a'wɨnɨmɨ nɨpɨpɨka warɨŋagɨ wɨnɨŋanigɨnɨ. O a'ma' xwɨ'a'yo ŋweagɨ'a'yo gwɨ' wɨrɨ' wɨri' imo'nɨgɨ'a' nɨyonɨ tɨ'nɨ pɨ'ne' xɨxegɨ'nɨ rarɨgɨ'a' nɨyonɨ tɨ'nɨ wara' xɨxegɨ'nɨ inɨgɨ'a' nɨyonɨ tɨ'nɨ ayo nɨyonɨ xwɨyɨ'a' arɨ'a' nɨwirɨ'na' yayɨ' winɨpaxɨ'pɨ —Apɨ anɨŋɨ' rɨna'rɨnɨ'a'pɨrɨnɨ. Apɨ wa'ɨ' urɨnɨ na'nɨ tɨ'ŋorɨnɨ.
66014007	O eŋɨ' tɨ'nɨ re rɨŋɨnigɨnɨ, “Gorɨxo, aŋɨ'na imɨxɨrɨ xwɨ'a'ri' imɨxɨrɨ rawɨrawa' imɨxɨrɨ iniɨgɨ' sɨmɨŋɨ'yɨ' imɨxɨrɨ eŋo a'ma' nɨyonɨ eyeyi'ro'mɨ' eni'na' rɨxa ri'na' eŋagɨ na'nɨ omɨ wa'yɨ' wiro sea'yɨ e umɨ'eyoaro o nene na'nɨ yayɨ' owinɨrɨ sea'yɨ e umero e'ɨ'rɨxɨnɨ.” Aŋɨ'najo nɨpɨpɨka nɨpurɨ'na' e rarɨŋagɨ wɨnɨŋanigɨnɨ.
66014008	Aŋɨ'najɨ' a'mɨ wo rɨ'wɨ'yo aŋɨ' pɨrɨ'yo a'wɨnɨmɨ nɨpɨpɨka nɨpurɨ'na' re nɨra puŋɨnigɨnɨ, “Aŋɨ' xwe' Babironɨyɨ rɨnɨŋɨ'pɨ rɨxa xwɨrɨ'a' ikɨxena'rɨnɨnɨ. Oyɨ, rɨxa xwɨrɨ'a' ikɨxena'rɨnɨnɨ. A'ma' wi' wi'yo papɨkɨ' oe'poyɨnɨrɨ iniɨgɨ' wainɨ' mɨnɨ nɨwiro wi'wapɨyarɨgɨ'a'pa aŋɨ' apɨ enɨ ɨ'wɨ' xe'bɨ inarɨŋɨ'pa gwɨ' bɨ bɨ mo'nɨgɨ'a' nɨ'nɨ enɨ ɨ'wɨ' axɨ'pɨ oinɨ'poyɨnɨrɨ wi'wapɨyiŋɨ'pɨrɨnɨ.” nɨra pwarɨŋagɨ wɨnɨŋanigɨnɨ.
66014009	Aŋɨ'najɨ' awau'mɨ a'mɨ rɨ'wɨ'yo wo nɨpurɨ'na' eŋɨ' tɨ'nɨ re nɨra puŋɨnigɨnɨ, “A'ma' naŋwo tɨ'nɨ o'nɨŋɨ' xopaikɨgɨ' imɨxɨnɨŋɨ'pɨ tɨ'nɨ awau' nene na'nɨ yayɨ' owinɨnɨrɨ xo'mɨŋɨ' nɨyɨkwiro sea'yɨ e umero ipɨrɨ'a' oya' mima'yoranɨ, we'yoranɨ, ea'nɨro yarɨgɨ'a' gɨyɨ' gɨyɨ'
66014010	wikɨ' Gorɨxo aga ayɨkwɨ' mɨwo'nɨŋɨ'pɨ wi' mu'ropɨ'rɨ'a'manɨ. Iniɨgɨ' wainɨ' mɨxɨ' yarɨŋɨ'pɨ'nɨŋɨ' nɨpɨ'rɨ'a'rɨnɨ. Wainɨ' oya'pɨ, ayɨ' mɨxɨ' bɨ onɨmia'pɨ e'wɨnɨgɨnɨrɨ aga iniɨgɨ' tɨ'nɨ gwiaumɨ' nerɨ yinɨŋɨ'pɨ marɨ'a'ɨ, wainɨ' apɨ mɨxɨ' ayɨkwɨ' mepa e'wɨnɨgɨnɨrɨ iniɨgɨ' tɨ'nɨ gwiaumɨ' me' wainɨ' ai'nɨnɨ sɨxɨ' oya' wikɨ' o'nɨŋɨ'nɨŋɨ' imo'nɨŋɨ'wa'mɨ i'nɨŋɨ'pɨrɨnɨ. A'ma' ayɨ' wainɨ' apɨ nɨnɨrɨ'nɨŋɨ' nero'na' re epɨ'rɨ'a'rɨnɨ. Aŋɨ'najɨ' Gorɨxoya'owa tɨ'nɨ sipɨsipɨ' mia'o tɨ'nɨ awa sɨŋwɨ' wɨnɨŋa'na' rɨ'nɨŋɨ' sɨ'ŋa' sarɨpa'ɨ rɨnɨŋɨ'pimɨ da'nɨ tɨ'nɨ rɨ'a' a'pia'wɨ' wearɨŋɨ'pimɨ da'nɨ tɨ'nɨ xai'wɨ' nɨwinɨrɨ mɨmenɨŋwɨ' nura unɨ'a'rɨnɨ.
66014011	Rɨ'a' mɨmenɨŋwɨ' urarɨŋɨ'pimɨ da'nɨ sɨŋwɨrɨ'a' peyarɨŋɨ'pɨ aga na' rɨ'wɨ'yo da'nɨ ai' pɨ'nɨ bɨ mɨwia'rɨ' anɨŋɨ' minɨ' peyarɨ'na' a'ma' ayɨ' ikwa'wɨyiranɨ, a'rɨ'wɨyiranɨ, bɨ kikiɨ'a' ŋweapɨ'rɨ'a' menɨnɨ. A'ma' naŋwo tɨ'nɨ o'nɨŋɨ' xopaikɨgɨ' imɨxɨnɨŋɨ'pɨ tɨ'nɨ awau' nene na'nɨ yayɨ' owinɨnɨrɨ xo'mɨŋɨ' nɨyɨkwiro sea'yɨ e umero ipɨrɨ'a' xegɨ' yoɨ' na'nɨ ea'nɨro yarɨgɨ'a'yɨ' e epɨ'rɨ'a'rɨnɨ.” Aŋɨ'najo apɨ e nɨra pwarɨŋagɨ wɨnɨŋanigɨnɨ.
66014012	A'ma' Gorɨxoya' imo'nɨgɨ'a' xwa'ma'mɨ' nɨwia warɨgɨ'a'yɨ' re epɨ'rɨ'a'rɨnɨ. Sekaxɨ' o rɨŋɨ'pɨ xai'wɨ' ɨ'a' xɨrɨro Jisasomɨ dɨŋɨ' wɨkwɨ'roarɨgɨ'a'pɨ xai'wɨ' ɨ'a' xɨrɨro epɨ'rɨ'a'rɨnɨ.
66014013	Nionɨ aŋɨ'namɨ da'nɨ xwɨyɨ'a' bɨ re rɨne'naparɨŋagɨ arɨ'a' wiŋanigɨnɨ, “Joxɨ re nɨrɨrɨ rɨ'wamɨŋɨ' eaɨ, ‘A'ma' Gorɨxo tɨ'nɨ ika'rɨnɨgɨ'a' ri'na' da'nɨ nɨpe'a upɨ'rɨ'a'yɨ' oya'pimɨ da'nɨ yayɨ' winɨpaxɨ'rɨnɨ. Kwi'yɨ'pɨ enɨ re rarɨnɨ, “Oyɨ, yayɨ' owinɨnɨ. Nɨperɨ'na' Jisasomɨ nɨxɨ'dɨro na'nɨ rɨ'wɨ' nɨrɨ'kwi'nɨrɨ nerɨŋɨ'pimɨ da'nɨ wara' saŋɨ' wunarɨŋɨ'pimɨ da'nɨ gwɨ'nɨŋɨ' ni'kwea'nɨrɨ kikiɨ'a' epɨ'rɨ'a' eŋagɨ na'nɨ yayɨ' owinɨnɨ. Nɨperɨ'na' we' ro'nɨŋɨ' imo'nɨŋɨ' wiwanɨŋɨ'yɨ' ne'ra ugɨ'a' anɨ'a' wi' mimo'nɨ' Gorɨxo yayɨ' wimonɨ'a na'nɨ sɨnɨ nimo'nɨnɨ'a' eŋagɨ na'nɨ ananɨ kikiɨ'a' epaxɨ'rɨnɨ.” Kwi'yɨ'pɨ enɨ e rarɨnɨ.’ nɨrɨrɨ rɨ'wamɨŋɨ' eaɨ.” rɨne'naparɨŋagɨ arɨ'a' wiŋanigɨnɨ.
66014014	Nionɨ wenɨŋɨ' e'a'yɨ' wɨnɨŋanigɨnɨ. Agwɨ' apɨ'a' weŋɨ'pimɨ sɨŋwɨ' nɨwɨnɨrɨ a'ma'nɨŋɨ' imo'nɨŋɨ' wo apimɨ sea'yɨ e e'ɨ' xeŋweaŋagɨ nɨwɨnɨrɨ o amɨnaŋwɨ' sɨ'ŋa' gorɨ' tɨ'nɨ imɨxɨnɨŋɨ' wɨna mɨŋɨ'yo dɨ'ki'nɨrɨ kira' witɨ' aiwa' wa'kwiarɨgɨ'a' ŋwa' xai'wɨ' yinɨŋɨ' ba' ɨ'a' xɨrɨrɨ nema'na' ŋweaŋagɨ wɨnɨŋanigɨnɨ.
66014015	A'mɨ aŋɨ'najɨ' wo aŋɨ' ŋwɨ'a'iwa'mɨ da'nɨ nɨ'wiapɨrɨ agwɨ'pimɨ e'ɨ' xeŋweaŋomɨ rɨ'aiwa' eŋɨ' tɨ'nɨ re urɨ'agɨ wɨnɨŋanigɨnɨ, “Aiwa' xwɨ'a'ri'mɨ da'ŋɨ' nɨ'nɨ rɨxa yo'ɨ'rɨnɨ. Rɨxa nɨmipaxi'na' ri'na' eŋagɨ na'nɨ dɨxɨ' kira'pa' tɨ'nɨ mɨŋɨ' nɨwa'kwirɨ miɨ.” urɨ'agɨ
66014016	agwɨ'pimɨ e'ɨ' xeŋweaŋo xegɨ' kira' xwɨ'a'ri'mɨ sea'yɨ e puwia'rau'ɨ'yɨ' nɨ'nɨ wia'rɨ' wa'kwi'moŋɨnigɨnɨ.
66014017	A'mɨ aŋɨ'najɨ' wo aŋɨ' ŋwɨ'a' aŋɨ'namɨ eŋiwa'mɨ da'nɨ ɨ'wiaparɨŋagɨ nɨwɨnɨrɨ o enɨ kira' ŋwa' yinɨŋɨ' ba' ɨ'a' nɨmaxɨrɨmɨ ɨ'wiaparɨŋagɨ wɨnɨŋanigɨnɨ.
66014018	A'mɨ aŋɨ'najɨ' wo —O rɨ'a' wearɨŋɨ'pimɨ xia'worɨnɨ. O rɨdɨyowa' yarɨgɨ'a' na'nɨ i'ra'ɨ' onɨŋɨ'pɨ tɨ'ŋɨ' e da'nɨ nɨ'wiapɨrɨ aŋɨ'najɨ' kira' ŋwa' yinɨŋɨ'pa' ɨ'a' xɨrɨŋomɨ rɨ'aiwa' eŋɨ' tɨ'nɨ nurɨrɨ re urɨŋɨnigɨnɨ, “Xwɨ'a'ri'mɨ wainɨ' uraxɨ' sogwɨ' rɨxa nia'ɨ' eŋagɨ na'nɨ dɨxɨ' kira' ŋwa' yinɨŋɨ'pa' tɨ'nɨ wɨwa'kwi'mɨ' nerɨ awi' ea'mea'mɨ' eɨ.” urɨ'agɨ
66014019	aŋɨ'najo xegɨ' kira'pa' tɨ'nɨ wainɨ' uraxɨ' xwɨ'a'yo eŋɨ'yɨ' wɨwa'kwi'mɨ' nerɨ awi' neaa'rɨma'na' xoyɨki'mɨ' epɨ'rɨ na'nɨ sɨ'ŋa' i'kwiaŋwɨ' xwe' eapɨna'rɨŋɨ'namɨ —Ana, ayɨ' pɨrɨ' Gorɨxo aga wikɨ' nɨwo'nɨrɨ na'nɨ umamonɨ'a'pɨ na'nɨ imo'nɨŋɨ'narɨnɨ. Anamɨ xoyɨki'mɨ' epɨ'rɨ na'nɨ mɨmea'mɨ' ya'ra'na'
66014020	aŋɨ'pimɨ bɨ'arɨwa'mɨnɨ sɨ'ŋa' i'kwiaŋwɨ'namɨ xoyɨki'mɨ' yarɨ'na' ragɨ' anamɨ da'nɨ nɨpurɨ'na' waxɨ'nɨŋɨ' nɨwerɨ nɨro'ga nɨwia'pɨ'nɨmearɨ osɨ'yɨ'ya' maŋɨ' tɨ'nɨ xɨxenɨ ro'nɨrɨ na' mɨ'mɨ waxɨ' nɨwerɨ 300 kiromita wia'rɨ' mu'rorɨ eŋɨnigɨnɨ.
66015001	Nionɨ ekɨyiŋɨ' aŋɨ'namɨ da'nɨ a'mɨ bɨ inɨ'agɨ sɨŋwɨ' wɨnɨŋanigɨnɨ. Apɨ sea'yɨ e imo'nɨrɨ dɨŋɨ' nɨya'ga upaxɨ' imo'nɨrɨ eŋɨ'pɨrɨnɨ. Aŋɨ'najɨ' we' wɨ'u'mɨ da'ŋɨ' wau' a'ma'yo xeanɨŋɨ' aga rɨ'a' tɨ'ŋɨ' wika'rɨpɨ'rɨ'pɨrɨnɨ. Apɨ wika'rarɨ'na' Gorɨxo xegɨ' wikɨ' o'nɨŋɨ'pɨ nɨyopɨya'rɨnɨ'a' eŋagɨ na'nɨ ayɨ' xeanɨŋɨ' yoparɨ'pɨrɨnɨ. Apɨ aŋɨ'najɨ' we' wɨ'u'mɨ da'ŋɨ' wau' tɨ'gɨ'a'wamɨ nɨwɨnɨrɨ'na' wenɨŋɨ' e'a'yɨ' wɨnɨŋanigɨnɨ.
66015002	Rawɨrawa'nɨŋɨ' imo'nɨŋɨ' gɨrasɨ'nɨŋɨ' rɨrɨma' o'nɨŋɨ'pɨ rɨ'a' tɨ'nɨ gwiaumɨ' ninɨrɨ rɨwoŋagɨ nɨwɨnɨrɨ a'ma' naŋwoya' xopaikɨgɨ' imɨxɨnɨŋɨ'pimɨ sea'yɨ e mumepa ero oya' ipɨrɨ'a' xe oneaeanɨrɨ mɨwɨnɨpa ero nerɨŋɨ'pimɨ da'nɨ xopɨra'rɨ' egɨ'a'yɨ' kita' Gorɨxo wiŋɨ'yɨ' ɨ'a' nɨxɨrɨma'na' rɨrɨma' o'nɨŋɨ'pimɨ sea'yɨ e roŋagɨ'a wɨnɨŋanigɨnɨ.
66015003	Ayɨ' soŋɨ' nɨrɨro Moseso, Gorɨxomɨ xɨna'i'nɨŋɨ' nimo'nɨrɨ omɨŋɨ' wiiago re'peŋɨ'pɨ rɨro sipɨsipɨ' mia'oya'pɨ rɨro nero'na' soŋɨ' re rɨgɨ'awixɨnɨ, “A'mɨna' Gorɨxoxɨnɨ, eŋɨ' ea'nɨgɨ'a' nɨyonɨ sea'yɨ e wimo'nɨŋoxɨnɨ, amɨpi' joxɨ yarɨŋɨ'pɨ sea'yɨ e erɨ a'ma'yo ududɨ' winɨpaxɨ'pɨ erɨ yarɨŋagɨ ranarɨŋwa'rɨnɨ. Gwɨ' wɨrɨ' wiri'mɨ da'ŋɨ' nɨyonɨ mɨxɨ' ina'yoxɨnɨ, pi' pi' joxɨ nerɨ'na' we' ro'nɨŋɨ' erɨ nepa'nɨ erɨ yarɨŋagɨ ranarɨŋwa'rɨnɨ.
66015004	A'mɨna'oxɨnɨ, joxɨ na' woxɨnɨ sɨyikwɨ' mi'nɨŋoxɨ eŋagɨ na'nɨ a'ma' gɨyɨ' wa'yɨ' mɨsipa ero sea'yɨ e mɨrɨmɨ'eyoapa ero epɨ'rɨ'a'rɨnɨ? Dɨxɨ' na'nɨ pɨrɨ' numamorɨ'na' xɨxenɨ imo'nɨŋɨ'pɨ tɨ'nɨ yarɨŋɨ'pɨ rɨxa sɨŋa'nɨ imo'nɨŋagɨ na'nɨ a'ma' gwɨ' wɨrɨ' wɨri' nɨ'nɨ nɨbɨro dɨxɨ' sɨ'mɨmaŋɨ'mɨ da'nɨ waunɨ' nika'rɨnɨro sea'yɨ e rɨmepɨ'rɨ'a'rɨnɨ.” Soŋɨ' nɨrɨro e rarɨŋagɨ'a wɨnɨŋanigɨnɨ.
66015005	Apɨ nɨwɨnɨma'na' wenɨŋɨ' e'a'yɨ' wɨnɨŋanigɨnɨ. Aŋɨ'namɨ aŋɨ' ŋwɨ'a'iwa'mɨ i'nɨmɨ aŋɨ' pa'ki'nɨŋɨ'wa' —Awa' Gorɨxoya' aŋɨ' awawa' aya' rɨ'a' weŋɨ'wa'rɨnɨ. Awa' ɨ'kwi'nɨŋagɨ nɨwɨnɨrɨ
66015006	aŋɨ'najɨ' xeanɨŋɨ' aga rɨ'a' tɨ'ŋɨ' wika'rɨpɨ'rɨ na'nɨ tɨ'gɨ'a' we' wɨ'u'mɨ da'ŋɨ' wau' awa rapɨrapɨ' awiaxɨ' apɨ'a' werɨ xwɨnɨ'a' earɨ eŋɨ' yi'nɨro irɨkwɨ'nɨŋɨ' sɨ'ŋa' gorɨ' tɨ'nɨ imɨxɨnɨŋɨ'pɨ xwɨnamɨyaiwi' yiro'nɨro nema'na' aŋɨ' ŋwɨ'a'iwa'mɨ da'nɨ ɨ'wiaparɨŋagɨ'a nɨwɨnɨrɨ
66015007	dɨŋɨ' tɨ'ŋɨ' imo'nɨgɨ'a' wau' wau' awa wo nɨwia'pɨ'nɨmearɨ aŋɨ'najɨ' we' wɨ'u'mɨ da'ŋɨ' wau' awamɨ pɨrerɨxɨ' sɨ'ŋa' gorɨ' tɨ'nɨ imɨxɨnɨŋɨ' we' wɨ'u'mɨ da'ŋɨ' wau' mɨnɨ wiŋɨnigɨnɨ. Pɨrerɨxɨ' apimɨ wikɨ' o'nɨŋɨ' Gorɨxo, anɨŋɨ' i'ni'na' ŋweaŋoya' magwɨ' eŋɨ'pɨrɨnɨ.
66015008	Mɨnɨ wi'a'na' eŋɨ' ea'nɨŋɨ' Gorɨxoya' imo'nɨrɨ sea'yɨ e oya' imo'nɨrɨ eŋɨ'pimɨ da'nɨ sɨŋwɨrɨ'a' xegɨ' aŋɨ' ŋwɨ'a'iwa'mɨ a'rɨ'o' ina'rɨnɨ'agɨ na'nɨ aŋɨ'najɨ' we' wɨ'u'mɨ da'ŋɨ' wau' awa xeanɨŋɨ' rɨ'a' tɨ'ŋɨ' we' wɨ'u'mɨ da'ŋɨ' wau' apɨ wika'rɨpɨ'rɨ'e na'nɨ pa'wipaxɨ' wi' mimo'nɨŋagɨ sɨŋwɨ' e wɨnɨŋanigɨnɨ.
66016001	Nionɨ arɨ'a' wi'a'yɨ' aŋɨ' ŋwɨ'a'iwa'mɨ da'nɨ maŋɨ' ba' eŋɨ' tɨ'nɨ aŋɨ'najɨ' we' wɨ'u'mɨ da'ŋɨ' wau' awamɨ re urɨne'napɨ'agɨ arɨ'a' wiŋanigɨnɨ, “Soyɨ'ne' nuro Gorɨxoya' wikɨ' o'nɨŋɨ' pɨrerɨxɨ' we' wɨ'u'mɨ da'ŋɨ' wau' ayo magwɨ' eŋɨ'pɨ xwɨ'a'ri'mɨ mɨwia'ro'moai'poyɨ.” urɨne'napɨ'agɨ arɨ'a' wiŋanigɨnɨ.
66016002	Aŋɨ'najɨ' awa wo pɨrerɨxɨ' o xɨrɨŋɨ'na nɨmea'a nurɨ xwɨ'a'ri'mɨ mɨwia'ro'moai'a'na' re eŋɨnigɨnɨ. A'ma' naŋwoya'pɨ ipɨrɨ'a' ea'nɨro xegɨ' xopaikɨgɨ' imɨxɨnɨŋɨ'pimɨ sea'yɨ e umero yarɨgɨ'a'yɨ' orema' sɨpi' xwɨrɨ'a' wianarɨgɨ'a'pɨ imo'nɨgɨ'awixɨnɨ.
66016003	Aŋɨ'najɨ' awa a'mɨ wo xegɨ' pɨrerɨxɨ'na rawɨrawa'yo mɨwia'ro'moai'a'na' re eŋɨnigɨnɨ. Rawɨrawa' ragɨ' nimo'nɨrɨ a'ma' pɨyɨ'ya' pwarɨŋɨ'pa axɨ'pɨ pɨ'pɨ'o' oŋɨ' imo'na'rɨŋɨnigɨnɨ. E imo'na'ra'na' amɨpi' dɨŋɨ' tɨ'ŋɨ' rawɨrawa'yo ŋweaŋɨ'yɨ' nɨ'nɨ pɨyɨ' ya'rɨŋɨnigɨnɨ.
66016004	Aŋɨ'najɨ' awa a'mɨ wo xegɨ' pɨrerɨxɨ'na iniɨgɨ' na' wearɨŋɨ'yo tɨ'nɨ sɨmɨŋɨ' meaarɨŋɨ'yo tɨ'nɨ mɨwia'ro'moai'a'na' iniɨgɨ' nɨ'nɨ ragɨ' imo'nɨŋɨnigɨnɨ.
66016005	Iniɨgɨ' nɨ'nɨ ragɨ' imo'na'na' aŋɨ'najɨ' iniɨgɨ' xia'wo re rarɨŋagɨ arɨ'a' wiŋanigɨnɨ, “Agwɨ ri'na' ŋwearɨ eŋi'na' da'nɨ anɨŋɨ' imo'nɨrɨ eŋoxɨnɨ, aga sɨyikwɨ' mi'nɨ' eŋoxɨnɨ, pɨrɨ' joxɨ umamoarɨŋɨ' apɨ xwɨyɨ'a' mɨmea'rɨnɨpa nerɨ xɨxenɨ wika'rarɨŋɨnɨ.
66016006	Ayɨ' a'ma' dɨxɨ' imo'nɨgɨ'a'yo tɨ'nɨ wɨ'a' ro'kiamogɨ'a'yo tɨ'nɨ ragɨ' pɨkiewea'mɨxɨgɨ'a' na'nɨ joxɨ ragɨ' onɨ'poyɨnɨrɨ pɨrɨ' apɨ numamorɨ'na' xɨxenɨ yarɨŋɨnɨ. A'ma' ayɨ' pɨrɨ' joxɨ umamoarɨŋɨ'pɨ rɨ'nɨŋɨ' meapaxɨ' imo'nɨgɨ'a'yɨ' eŋagɨ'a na'nɨ ayɨ' ananɨrɨnɨ.” rarɨŋagɨ arɨ'a' nɨwirɨ
66016007	xwɨyɨ'a' bɨ i'ra'ɨ' noa peyinɨŋe da'nɨ re rɨnarɨŋagɨ arɨ'a' wiŋanigɨnɨ, “A'mɨna' Gorɨxoxɨnɨ, eŋɨ' ea'nɨŋɨ' tɨ'gɨ'a'yo nɨyonɨ sea'yɨ e wimo'nɨŋoxɨnɨ, ayɨ' neparɨnɨ. O aga xɨxenɨ rɨŋoɨ. Pɨrɨ' joxɨ umamoarɨŋɨ' apɨ apɨ nepa xɨxenɨnɨ wiarɨŋɨ'rɨnɨ.” rarɨŋagɨ arɨ'a' wiŋanigɨnɨ.
66016008	Aŋɨ'najɨ' awa a'mɨ wo xegɨ' pɨrerɨxɨ'na sogwomɨ mɨwia'ro'mo'a'na' Gorɨxo a'ma' xwɨ'a'yo ŋweagɨ'a'yo xe sogwɨ' xai'wɨ' nɨwepɨ'nɨrɨ nanɨrɨ rɨ'mɨmenɨŋwɨ' nea'nɨrɨ pɨrɨ' owia'rɨnɨrɨ sɨŋwɨ' wɨnɨŋɨnigɨnɨ.
66016009	Xe rɨ'mɨmenɨŋwɨ' nea'nɨrɨ pɨrɨ' owia'rɨnɨrɨ sɨŋwɨ' wɨnɨ'agɨ sogwɨ' nɨwepɨ'nɨrɨ ayo rɨ'a' pɨrɨ' wia'rɨ'agɨ na'nɨ a'ma' ayɨ' Gorɨxomɨ —O xegɨ' eŋɨ' sɨxɨ' ea'nɨŋɨ'yo da'nɨ xeanɨŋɨ' ayɨ' wika'rɨpaxɨ' imo'nɨŋorɨnɨ. Omɨ ikayɨ'wɨ' numearɨro'na' wigɨ' ɨ'wɨ' yarɨgɨ'a'pɨ rɨ'wɨ'mɨnɨ nɨmamoro omɨ sea'yɨ e mumɨ'eyoagɨ'awixɨnɨ.
66016010	Aŋɨ'najɨ' awa a'mɨ wo xegɨ' pɨrerɨxɨ'na i'kwiaŋwɨ' naŋwo e'ɨ' nɨŋwea'ma'na' a'ma'yo umeŋweaŋɨ'namɨ mɨwia'ro'moai'a'na' re eŋɨnigɨnɨ. A'ma' naŋwo xegɨ' sea'yɨ e nɨwimo'nɨrɨ umeŋweaŋɨ'yo nɨyonɨ sɨ'a' yidoa'rɨŋɨnigɨnɨ. Sɨ'a' yidoa'ra'na' rɨ'nɨŋɨ' ayɨkwɨ' wi' mɨwinarɨŋagɨ na'nɨ iwiea'nɨro wigɨ' ai'wɨ' sɨ'wɨ' kiro nero'na'
66016011	wigɨ' sɨpi' yarɨgɨ'a'pɨ rɨ'wɨ'mɨnɨ mɨmamopa nero rɨ'nɨŋɨ' winarɨŋɨ'pɨ tɨ'nɨ uranɨ' egɨ'a'pɨ tɨ'nɨ na'nɨ Ŋwɨ'a' aŋɨ'namɨ da'ŋomɨ ikayɨ'wɨ' umearɨgɨ'awixɨnɨ.
66016012	Aŋɨ'najɨ' awa yoparo tɨ'ŋo xegɨ' pɨrerɨxɨ'na iniɨgɨ' rapa' xwe'u', Yupɨretisɨyɨ rɨnɨŋu'mɨ mɨwia'ro'moai'a'na' mɨxɨ' ina'yɨ' sogwɨ' ɨ'wiaparɨŋɨ'mɨ da'ŋowa iniɨgu'mɨ ananɨ xepɨ'rɨ na'nɨ yea'yɨ' ya'rɨŋɨnigɨnɨ.
66016013	Nionɨ wenɨŋɨ' e'a'yɨ' wɨnɨŋanigɨnɨ. Pɨyɨmɨnɨ'a' sɨpi' biau' bɨ mɨnɨŋɨ'nɨŋɨ' nimo'nɨro iwɨ' xwe'oya' maŋɨ'yo da'nɨ ɨ'wiapɨrɨ naŋwoya' maŋɨ'yo da'nɨ ɨ'wiapɨrɨ mimo'nɨ' wɨ'a' ro'kiamoarɨŋoya' maŋɨ'yo da'nɨ ɨ'wiapɨrɨ yarɨŋagɨ'a wɨnɨŋanigɨnɨ.
66016014	Pɨyɨmɨnɨ'a' apiau' apɨ nɨpɨnɨ kwi'yɨ' sɨpi'pɨrɨnɨ. A'ma'yo emɨmɨ' nɨwi'wapɨya warɨgɨ'a'pɨrɨnɨ. Mɨxɨ' ina'yɨ' xwɨ'a' nɨri'mɨnɨ ŋweagɨ'a'yɨ' sɨ'a' sɨpi' Gorɨxo, eŋɨ' ea'nɨgɨ'a' nɨyonɨ sea'yɨ e wimo'nɨŋoya'yimɨ mɨxɨ' inɨpɨ'rɨ'a na'nɨ awi' oeaemeaneyɨnɨrɨ upɨ'rɨ'a'pɨrɨnɨ.
66016015	Ai, A'mɨna'onɨ a'ma' a'rɨ'wɨyimɨ ɨ'wɨ' mea'mɨnɨrɨ barɨgɨ'a'pa'nɨŋɨ' axɨ'pɨ bɨmɨ'a'rɨnɨ. A'ma' sa'nɨŋɨ' mɨwe' sɨŋwɨ' nanɨro aikɨ' pi'ra'nɨŋɨ' nɨyi'nɨro ŋweagɨ'a'yɨ' yayɨ' owinɨnɨ. E mepa nerɨ'na'yɨ', i'kwauyɨxɨ'yɨ' nuro'na' a'ma' sɨŋwɨ'yo da'nɨ aya' winɨnɨgɨnɨrɨ na'nɨrɨnɨ.
66016016	Kwi'yɨ' sɨpi' biau' bɨ apɨ nuro mɨxɨ' ina'yowamɨ nɨwirɨmearo Xibɨruyɨ' pɨ'ne' tɨ'nɨ Amagedonɨyɨ rɨnɨŋe awi' eaa'rarɨŋagɨ'a wɨnɨŋanigɨnɨ.
66016017	Aŋɨ'najɨ' awa yoparo xegɨ' pɨrerɨxɨ'na imɨŋɨ' yarɨŋe —E kwi'yɨ' sɨpi'yɨ'ya' aŋɨ' erɨnɨ. E mɨwia'ro'moai'a'na' aŋɨ' ŋwɨ'a'iwa'mɨ i'nɨmɨ sia' i'kwiaŋwɨ'namɨ da'nɨ xwɨyɨ'a' eŋɨ' tɨ'nɨ rɨ'aiwa' re rɨne'napɨŋɨnigɨnɨ, “Rɨxa apɨrɨnɨ.” rɨne'napa'na' re eŋɨnigɨnɨ.
66016018	A'piaŋwɨ' no'ki'mɨxa urɨ aŋɨ'namɨ da'nɨ ikaxɨ' nɨra urɨ akɨrɨwɨ' nɨra urɨ nerɨ pobonɨ' xwe' bɨ —Apɨ eŋi'na' a'ma' xwɨ'a'ri'mɨ iwamɨ'o' ŋweaagɨ'e da'nɨ wai'nɨ' wai'na' pobonɨ' xwe' nerɨ aiwɨ bɨ apɨ tɨ'nɨ xɨxenɨ mɨyagɨ' eŋagɨ na'nɨ apɨ aga xwe' bɨrɨnɨ.
66016019	Apɨ yarɨ'na' aŋɨ' aga xwe' mamadɨ' ikwɨ'ro'nɨŋɨ'pɨ xwɨ'a' yaiwia'mɨ' nɨmenɨrɨ'na' nɨkwɨrɨnɨrɨ biau' bɨ imo'nɨrɨ aŋɨ' a'ma' gwɨ' wɨrɨ' wɨri' nɨyɨ'ya'yɨ' u'pɨyinowirɨ eŋɨnigɨnɨ. E nerɨ'na' Gorɨxo aŋɨ' xwe' Babironɨyɨ rɨnɨŋɨ'pɨ na'nɨ dɨŋɨ' pea' mɨmo' nerɨ a'ma' apimɨ ŋweagɨ'a' rɨ'nɨŋɨ' xwe' omea'poyɨnɨrɨ kapɨxɨ' xɨ'oya' wikɨ' o'nɨŋɨ'pimɨ da'nɨ mɨxɨ'pɨ i'nɨŋɨ'wa' mɨnɨ wi'agɨ
66016020	pɨrɨŋwɨ' nɨ'nɨ rawɨrawa'yo urɨ'pi'nɨrɨ dɨ'wɨ' mɨŋɨ' roŋɨ'yɨ' nɨ'nɨ ai'nɨrɨ nerɨ
66016021	aŋɨ'nai'kɨ' xwe' amɨma' inɨŋɨ' wi' —Wonɨ wonɨ xegɨ' saŋɨ' 50 kiro imo'nɨŋɨ'pɨrɨnɨ. Apɨ aŋɨ'namɨ da'nɨ a'ma'yo pie'ro'a'na' xeanɨŋɨ' Gorɨxo wika'rɨ'ɨ' apɨ xeanɨŋɨ' aga rɨ'a' tɨ'ŋɨ' eŋagɨ na'nɨ omɨ ikayɨ'wɨ' umeararɨŋagɨ'a wɨnɨŋanigɨnɨ.
66017001	Aŋɨ'najɨ' we' wɨ'u'mɨ da'ŋɨ' wau' pɨrerɨxɨ' we' wɨ'u'mɨ da'ŋɨ' wau' tɨ'gɨ'a'wa wo nɨbɨrɨ nɨnɨrɨrɨ'na' re nɨrɨŋɨnigɨnɨ, “Joxɨ beɨ. Apɨxɨ' iyɨ' ede da'nɨ warɨgɨ'i'mɨ —I' na'nɨ aŋɨ' nɨmɨnɨ ɨ'a' earoa'rɨnɨŋi'rɨnɨ. Iniɨgɨ' wearɨŋɨ' obaxɨ'yo sea'yɨ e e'ɨ' xeŋweaŋi'rɨnɨ. Mɨxɨ' ina'yɨ' xwɨ'a'ri'mɨ da'ŋɨ'yɨ' tɨ'nɨ ɨ'wɨ' inɨgɨ'i'rɨnɨ. A'ma' xwɨ'a'ri'mɨ ŋweagɨ'a'yɨ' i' tɨ'nɨ ɨ'wɨ' ninɨro'na' ayɨ' a'ma' iniɨgɨ' wainɨ' xwapɨ' nɨnɨro'na' papɨkɨ' yarɨgɨ'a'pa'nɨŋɨ' dɨŋɨ' mamo' nero inɨgɨ'i'rɨnɨ. I'mɨ Gorɨxo pɨrɨ' umamoarɨŋɨ'pɨ sɨwa' osimɨnɨ.” nɨnɨrɨrɨ
66017002	Aŋɨ'najɨ' we' wɨ'u'mɨ da'ŋɨ' wau' pɨrerɨxɨ' we' wɨ'u'mɨ da'ŋɨ' wau' tɨ'gɨ'a'wa wo nɨbɨrɨ nɨnɨrɨrɨ'na' re nɨrɨŋɨnigɨnɨ, “Joxɨ beɨ. Apɨxɨ' iyɨ' ede da'nɨ warɨgɨ'i'mɨ —I' na'nɨ aŋɨ' nɨmɨnɨ ɨ'a' earoa'rɨnɨŋi'rɨnɨ. Iniɨgɨ' wearɨŋɨ' obaxɨ'yo sea'yɨ e e'ɨ' xeŋweaŋi'rɨnɨ. Mɨxɨ' ina'yɨ' xwɨ'a'ri'mɨ da'ŋɨ'yɨ' tɨ'nɨ ɨ'wɨ' inɨgɨ'i'rɨnɨ. A'ma' xwɨ'a'ri'mɨ ŋweagɨ'a'yɨ' i' tɨ'nɨ ɨ'wɨ' ninɨro'na' ayɨ' a'ma' iniɨgɨ' wainɨ' xwapɨ' nɨnɨro'na' papɨkɨ' yarɨgɨ'a'pa'nɨŋɨ' dɨŋɨ' mamo' nero inɨgɨ'i'rɨnɨ. I'mɨ Gorɨxo pɨrɨ' umamoarɨŋɨ'pɨ sɨwa' osimɨnɨ.” nɨnɨrɨrɨ
66017003	Gorɨxoya' kwi'yɨ'pɨ nɨxɨxe'ro'a'na' a'ma' dɨŋɨ' meaŋe na'nɨ nɨnɨmea'mɨ u'a'na' wenɨŋɨ' e'a'yɨ' wɨnɨŋanigɨnɨ. Apɨxɨ' wi' naŋwɨ' ayɨ'a' rɨŋɨ' womɨ —Naŋwo nomɨnɨ yoɨ' Gorɨxomɨ ikayɨ'wɨ' umeararɨgɨ'a'pɨ ea'nɨrɨ mɨŋɨ' we' wɨ'u'mɨ da'ŋɨ' wau' imorɨ sɨwaŋɨ' we' wu'kau' mɨŋɨ'yo da'nɨ re'mo'wapɨrɨ eŋorɨnɨ. Omɨ i' sea'yɨ e e'ɨ' xeŋweaŋagɨ wɨnɨŋanigɨnɨ.
66017004	I' rapɨrapɨ' ayɨ'a' rɨrɨ mipɨyɨ' morɨ eŋɨ'yɨ' yi'nɨrɨ okiyɨ'a' na'nɨ sɨ'ŋa' gorɨ' tɨ'nɨ imɨxɨnɨŋɨ'pɨ tɨ'nɨ sɨ'ŋa' awiaxɨ' tɨ'nɨ urɨ'po' apɨ'a' weŋɨ' nɨgwɨ' xwe' roŋɨ'pɨ tɨ'nɨ okiyɨ'a' inɨrɨ nema'na' kapɨxɨ' sɨ'ŋa' gorɨ' tɨ'nɨ imɨxɨnɨŋɨ' wa' ɨ'a' nɨxɨrɨrɨ ŋweaŋagɨ wɨnɨŋanigɨnɨ. Kapɨxɨ' awa'mɨ ɨ'wɨ' i' yarɨŋɨ' xwɨrɨ'a' wianɨpaxɨ' imo'nɨŋɨ'pɨ tɨ'nɨ ɨ'wɨ' i' ninɨrɨ piaxɨ' wea'narɨŋɨ'pɨ tɨ'nɨ magwɨ' i'nɨŋagɨ wɨnɨŋanigɨnɨ.
66017005	Yoɨ' i'mɨ mima'yo ea'nɨŋɨ'pɨ rasɨ' re nɨrɨnɨrɨ ea'nɨŋagɨ wɨnɨŋanigɨnɨ, “Aŋɨ' xwe' Babironɨyɨ wɨ'rɨnɨŋa'i'nɨrɨnɨ. Apɨxɨ' iyɨ' ede da'nɨ warɨgɨ'a' ni'wamɨ tɨ'nɨ a'ma' xwɨ'a'ri'mɨ ŋweagɨ'a' yarɨgɨ'a' Gorɨxo xwɨrɨ'a' wianarɨŋɨ' nɨyonɨ tɨ'nɨ xɨna'i'nɨrɨnɨ.” Rasɨ' e nɨrɨnɨrɨ ea'nɨŋagɨ wɨnɨŋanigɨnɨ.
66017006	Apɨxɨ' i' ragɨ' a'ma' Gorɨxoya' imo'nɨgɨ'a'yɨ'ya' tɨ'nɨ Jisaso na'nɨ wa'ɨ' nɨrɨmero'na' mɨŋɨ' winɨgɨ'a'yɨ'ya' tɨ'nɨ nɨnɨma'na' papɨkɨ' yarɨŋagɨ sɨŋwɨ' nɨwɨnɨrɨ “A'ma' Gorɨxomɨ dɨŋɨ' wɨkwɨ'roarɨgɨ'a'yɨ' aga onɨmia' rɨ'a pɨkiŋoɨ?” nɨyaiwirɨ ududɨ' ika'rɨnarɨ'na'
66017007	aŋɨ'najo re nɨrɨŋɨnigɨnɨ, “Pi' na'nɨ joxɨ ududɨ' ika'rɨnarɨŋɨnɨ? Apɨxɨ' i' tɨ'nɨ naŋwɨ' mɨŋɨ' we' wɨ'u'mɨ da'ŋɨ' wau' imorɨ sɨwaŋɨ' we' wu'kau' mɨŋɨ'yo da'nɨ re'mo'wapɨrɨ eŋo, i' sea'yɨ e e'ɨ' xeŋweaŋo tɨ'nɨ i'pau' na'nɨ xwɨyɨ'a' rasɨ' nɨrɨnɨrɨ i'nɨmɨ imo'nɨŋɨ'pɨ nionɨ pi'ra'nɨŋɨ' a'waŋɨ' orɨrɨmɨnɨ.” nɨnɨrɨrɨ
66017008	re nɨrɨŋɨnigɨnɨ, “Naŋwɨ' joxɨ wɨnɨ'o xa'mɨ ŋweaago ai' agwɨ mɨŋweanɨnɨ. O sirɨrɨkɨ' yoparɨ'pɨ mimo'nɨŋɨ'yimɨ da'nɨ rɨxa nɨpeyearɨ sepia'pɨ mɨŋwea' wia'rɨ' mɨda'nɨ anɨŋɨ'nɨ anɨ'nɨnɨ'a'rɨnɨ. A'ma' xwɨ'a'ri'mɨ ŋweagɨ'a'yɨ' —Ayɨ' eŋi'na' Gorɨxo xwɨ'a'ri' imɨxɨŋi'na' da'nɨ i'kwɨ' dɨŋɨ' nɨyɨmɨŋɨ' meapɨ'rɨ'a na'nɨ ŋwɨra'rɨnɨŋɨ'namɨ wigɨ' yoɨ' mɨŋwɨra'rɨnɨpa egɨ'a'yɨ' na'nɨ rarɨŋɨnɨ. Ayɨ' naŋwomɨ nɨwɨnɨro'na' ududɨ' winɨnɨ'a'rɨnɨ. O xa'mɨ ŋweaago agwɨ mɨŋweaŋagɨ aiwɨ rɨ'we'na' a'mɨ bɨnɨ'a' eŋagɨ na'nɨ a'ma' ayɨ' sɨŋwɨ' e nɨwɨnɨro na'nɨ ududɨ' winɨnɨ'a'rɨnɨ.” nɨnɨrɨrɨ
66017009	re rɨŋɨnigɨnɨ, “A'ma' dɨŋɨ' pi'ra'nɨŋɨ' neŋwɨperɨ moarɨgɨ'a'yɨ' ‘Ayɨ' apɨ na'nɨ rɨ'a imo'nɨnɨ?’ yaiwipaxɨ'rɨnɨ. Naŋwoya' mɨŋɨ' we' wɨ'u'mɨ da'ŋɨ' wau' imo'nɨŋɨ' apɨxi' e'ɨ' xeŋweaŋɨ'pɨ, ayɨ' dɨ'wɨ' mɨŋɨ' we' wɨ'u'mɨ da'ŋɨ' biau' na'nɨrɨnɨ.
66017010	Ayɨ' mɨxɨ' ina'yɨ' we' wɨ'u'mɨ da'ŋɨ' wau' enɨ na'nɨrɨnɨ. Awa we' wu' rɨxa anɨ'a' nimo'ga ugɨ'a'rɨnɨ. Wo sɨnɨ agwɨ ŋweanɨ. Wo sɨnɨ nɨŋweanɨ'a'rɨnɨ. O imo'na'na' Gorɨxo xe bɨ onɨmia'pɨ nɨŋwearɨ umeŋwea'wɨnɨgɨnɨrɨ sɨŋwɨ' wɨnɨnɨ'orɨnɨ.
66017011	Naŋwɨ' eŋi'na' ŋweaagɨ' agwɨ mɨŋweaŋo enɨ mɨxɨ' ina'yɨ' a'mɨ worɨnɨ. Xɨ'o mɨxɨ' ina'yɨ' we' wɨ'u'mɨ da'ŋɨ' wau' awaya' wo ai' awamɨ rɨ'wɨ'yo mɨxɨ' ina'yɨ' imo'nɨnɨ'orɨnɨ. O mɨxɨ' ina'yɨ' nimo'nɨrɨ'na' sepia'pɨ mɨŋwea' wia'rɨ' mɨda'nɨ anɨŋɨ'nɨ anɨ'nɨnɨ'a'rɨnɨ.
66017012	Sɨwaŋɨ' naŋwoya' mɨŋɨ'yo da'nɨ we' wu'kau' re'mo'wapɨŋagɨ sɨŋwɨ' wɨnɨ'ɨ'yɨ', ayɨ' mɨxɨ' ina'yɨ' we' wu'kau' a'ma'yo umeŋweapɨ'rɨ'a na'nɨ sɨnɨ mimo'nɨgɨ'a'wa na'nɨrɨnɨ. Awa eŋɨ' ea'nɨŋɨ' mɨxɨ' ina'yɨ' imo'nɨpɨ'rɨ na'nɨ nimo'nɨro naŋwo tɨ'nɨ a'ma'yo numeŋwearo'na' anɨŋɨ' mumeŋwea' sɨ'a' na' wɨyinɨ'nɨŋɨ' umeŋweapɨ'rɨ'a'rɨnɨ.
66017013	Awa dɨŋɨ' axɨ'pɨnɨ tɨ'gɨ'a'warɨnɨ. Wigɨ' eŋɨ' ea'nɨgɨ'a' imo'nɨŋɨ'pɨ tɨ'nɨ ne'nɨ' tɨ'gɨ'a' imo'nɨgɨ'a'pɨ tɨ'nɨ enɨ nawi'nɨ naŋwomɨ i'nɨmɨ nɨwurɨ'nɨro
66017014	sipɨsipɨ' mia'o tɨ'nɨ mɨxɨ' ninɨro'na' sipɨsipɨ' mia'o xopɨra'rɨ' winɨ'a'rɨnɨ. O a'mɨna' nɨyonɨ a'mɨna' sea'yɨ e imo'nɨŋo wimo'nɨrɨ mɨxɨ' ina'yɨ' nɨyonɨ mɨxɨ' ina'yɨ' sea'yɨ e imo'nɨŋo wimo'nɨrɨ nerɨ na'nɨ a'ma' o tɨ'nɨ nawi'nɨ imo'nɨgɨ'a'yɨ' —Ayɨ' xɨ'o xegɨ' imo'nɨpɨ'rɨ'a na'nɨ parɨrɨ we'yo ɨ'a' umɨrɨrɨ eŋɨ'yɨ'rɨnɨ. O na'nɨ pea' mɨmo' dɨŋɨ' nɨwɨkwɨ'roro ɨ'a' xɨrarɨgɨ'a'yɨ'rɨnɨ. Ayɨ' o tɨ'nɨ nawi'nɨ xopɨra'rɨ' wipɨ'rɨ'a'rɨnɨ.” Aŋɨ'najo e nɨnɨrɨma'na'
66017015	re nɨrɨŋɨnigɨnɨ, “Iniɨgɨ' wearɨŋɨ' apɨxɨ' iyɨ' ede da'nɨ warɨgɨ'i' sea'yɨ e xeŋweaŋɨ' joxɨ sɨŋwɨ' wɨnɨ'ɨ'yɨ', ayɨ' a'ma' nɨ'nɨ na'nɨrɨnɨ. A'ma' wara' xɨxegɨ'nɨ i'rɨgɨ'a'ranɨ, gwɨ' wɨrɨ' wɨri'ranɨ, gwɨ' mo'nɨgɨ'a' bɨ bɨranɨ, pɨ'ne' xɨxegɨ'nɨ rarɨgɨ'a'ranɨ, ayɨ' nɨ'nɨ na'nɨrɨnɨ.
66017016	Sɨwaŋɨ' we' wu'kau' re'mo'wapɨŋagɨ sɨŋwɨ' wɨnɨ'ɨ'yɨ' tɨ'nɨ naŋwo tɨ'nɨ awa apɨxɨ' iyɨ' ede da'nɨ warɨgɨ'i'mɨ sɨ'mɨ' tɨ'nɨ nɨwiro xwɨrɨ'a' wikɨxero xegɨ' amɨpi' ura'pekɨxero nero sɨ'wi' sayɨ' naŋwɨ' roanarɨŋɨ'pa'nɨŋɨ' nɨwiro ni'mɨnɨ a'rɨ'a' yipɨ'rɨ'a'rɨnɨ.
66017017	Ayɨ' rɨpɨ na'nɨ e epɨ'rɨ'a'rɨnɨ. Gorɨxo awa dɨŋɨ' na' bɨnɨ tɨ'nɨ nero wigɨ' umeŋweagɨ'a'yɨ' tɨ'nɨ nawi'nɨ naŋwomɨ i'nɨmɨ nɨwurɨ'nɨro'na' i'mɨ e wi'ɨ'rɨxɨnɨrɨ dɨŋɨ' utɨnɨ'a' eŋagɨ na'nɨ awa apɨ e nɨwika'ra nuro'na' xwɨyɨ'a' Gorɨxo rɨŋɨ'pɨ xɨxenɨ imo'nɨnɨ'e na'nɨ nɨwika'ra upɨ'rɨ'a'rɨnɨ.” nɨnɨrɨrɨ
66017018	re nɨrɨŋɨnigɨnɨ, “Apɨxɨ' joxɨ sɨŋwɨ' wɨnɨ'i', i' aŋɨ' xwe' mamadɨ' ikwɨ'ro'nɨŋɨ'pɨ na'nɨrɨnɨ. Apɨ mɨxɨ' ina'yɨ' xwɨ'a' nɨri'mɨnɨ ŋweagɨ'a'yo sea'yɨ e nɨwimo'nɨrɨ meŋweaŋɨ'pɨrɨnɨ.” nɨrɨŋɨnigɨnɨ.
66018001	Apɨ nɨwɨna'rɨma'na' aŋɨ'najɨ' a'mɨ wo aŋɨ'namɨ da'nɨ weaparɨŋagɨ wɨnɨŋanigɨnɨ. O ne'nɨ' tɨ'ŋɨ' sea'yɨ e imo'nɨŋɨ' worɨnɨ. Aŋɨ'namɨ da'nɨ nɨweapɨrɨ'na' xegɨ' ikɨ'nɨŋɨ'pɨ xwɨnɨ'a' nearɨ xwɨ'a'ri'mɨ wɨ'a' no'kia'rɨrɨ'na'
66018002	eŋɨ' tɨ'nɨ rɨ'aiwa' nɨrɨrɨ'na' rɨpɨ rarɨŋagɨ arɨ'a' wiŋanigɨnɨ, “Babironɨ, aŋɨ' xwe' mamadɨ' ikwɨ'ro'nɨŋɨ'pɨ rɨxa xwɨrɨ'a' ikɨxena'rɨnɨnɨ. Rɨxa xwɨrɨ'a' nikɨxena'rɨnɨrɨ yɨ'wɨ' imo'nɨŋagɨ na'nɨ imɨ'o' ya'rɨŋerɨnɨ. Rɨxa kwi'yɨ' sɨpi'yɨ' enɨ awi' ea'na'rɨŋerɨnɨ. Rɨxa iŋɨ' sɨpi' ‘Ayɨ' obɨ' dɨŋɨ' rɨ'a rarɨnɨ?’ rarɨgɨ'a'pɨ xwapɨ' ya'rɨŋerɨnɨ.
66018003	Ayɨ' rɨpɨ na'nɨ xwɨrɨ'a' ikɨxena'rɨnɨnɨ. A'ma' gwɨ' bɨ bɨ mo'nɨgɨ'a'yɨ' nɨ'nɨ apɨxɨ' ‘Nii'nɨ tɨ'nɨ ɨ'wɨ' ninɨro'na' mɨ're'nɨŋɨ' oanɨ'poyɨ.’ yaiwiarɨŋi' tɨ'nɨ ɨ'wɨ' ninɨro'na' iniɨgɨ' wainɨ' nɨnɨrɨ'nɨŋɨ' nero papɨkɨ' ero wigɨ' mɨxɨ' ina'yɨ' xwɨ'a'ri'mɨ da'ŋɨ'yɨ' i' tɨ'nɨ ɨ'wɨ' inayiro egɨ'a' eŋagɨ na'nɨ xwɨrɨ'a' ikɨxena'rɨnɨnɨ. Nɨgwɨ' omeaaneyɨnɨro yu'bɨ' sa'bɨ'nɨŋɨ' inarɨgɨ'a'yɨ' apɨxɨ' i' ‘Amɨpi' xwe' tɨ'ŋa'i'nɨ nimo'nɨrɨ sɨrɨ' munɨ' oŋwea'mɨnɨ.’ yaiwiarɨŋagɨ na'nɨ i'mɨ amɨpi' wi' mɨnɨ wiayiro nɨgwɨ' ura'payiro nerɨŋɨ'pimɨ da'nɨ nɨgwɨ' xwe' tɨ'gɨ'a' imo'nɨgɨ'a' eŋagɨ na'nɨ enɨ xwɨrɨ'a' ikɨxena'rɨnɨnɨ.” rarɨŋagɨ arɨ'a' wiŋanigɨnɨ.
66018004	Xwɨyɨ'a' a'mɨ bɨ aŋɨ'namɨ da'nɨ re rɨne'naparɨŋagɨ arɨ'a' wiŋanigɨnɨ, “A'ma' nionɨ gɨ' imo'nɨgɨ'a'yɨ'ne', seyɨ'ne' ɨ'wɨ' apɨxɨ' i' yarɨŋɨ'pa axɨ'pɨ nero xeanɨŋɨ' i'mɨ wi'meanɨ'a'pɨ seyɨ'ne' enɨ seai'meanɨgɨnɨrɨ i'mɨ pɨ'nɨ nɨwia'rɨmɨ wi' e na'nɨ u'poyɨ.
66018005	Ayɨ' rɨpɨ na'nɨ seararɨŋɨnɨ. I' ɨ'wɨ' arɨ'ki' nɨyayirɨ'na' xegɨ' ɨ'wɨ' yarɨŋɨ'pɨ rɨxa nɨramo'ga nearɨ'na' aŋɨ'na tɨ'nɨ xɨxenɨ ro'nɨŋagɨ na'nɨ ɨ'wɨ' i' yarɨŋɨ'pɨ na'nɨ Gorɨxo dɨŋɨ' pea' mɨmo' enɨ.”
66018006	A'mɨ rɨpɨ rarɨŋagɨ arɨ'a' wiŋanigɨnɨ, “I'mɨ pɨrɨ' numamorɨ'na' i' wika'rɨŋɨ'pa axɨ'pɨ wika'rɨrɨ sɨpi' i' eŋɨ'pɨ biau' kɨkɨrɨ' wirɨ iniɨgɨ' wainɨ' i' kapɨxɨ'yo niwirɨ wiŋɨ'pa wainɨ' pɨŋɨ' biau' kɨkɨrɨ' opaxɨ' imo'nɨŋɨ'pɨ niwirɨ wirɨ e'ɨrɨxɨnɨ.
66018007	I' xewanɨŋi' sea'yɨ e mɨ'eyoa'nɨrɨ sɨrɨ' munɨ' ŋwearɨ eŋɨ'pɨ tɨ'nɨ xɨxenɨ mɨmenɨŋwɨ' urɨrɨ a'mɨxɨ'a' erɨ oenɨrɨ pɨrɨ' umamo'ɨrɨxɨnɨ. I' xegɨ' dɨŋɨ' tɨ'nɨ re yaiwinarɨŋi'rɨnɨ, ‘Nii'nɨ mɨxɨ' ina'yɨ' nimo'nɨrɨ meŋweaŋa'i'nɨ menɨranɨ? Nii'nɨ apɨxɨ' anɨ' imo'nɨŋa'i'nɨranɨ? Gi'na' da'nɨ dɨŋɨ' sɨpi' ni'agɨ ŋwɨ' eapaxɨ' imo'nɨmɨ'a'rɨ'anɨ?’ yaiwinarɨŋi' eŋagɨ na'nɨ
66018008	xeanɨŋɨ' sɨ'a' axɨ'yimɨnɨ re wi'meanɨ'a'rɨnɨ. Sɨmia'rɨ' wi'mearɨ pɨyɨ' epaxɨ'pɨ wi'mearɨ a'mɨxɨ'a' epaxɨ' imo'nɨŋɨ'pɨ wi'mearɨ aiwa' na'nɨ dɨ'wɨ' ikeamo'nɨpaxɨ'pɨ wi'mearɨ nema'na' ni'mɨnɨ rɨ'a' unɨnɨ'a'rɨnɨ. A'mɨna' Gorɨxo, i'mɨ pɨrɨ' umamonɨ'o eŋɨ' sɨxɨ' ea'nɨŋo eŋagɨ na'nɨ apɨ nɨpɨnɨ wi'meanɨ'a'rɨnɨ.
66018009	“Mɨxɨ' ina'yɨ' xwɨ'a'ri'mɨ da'ŋɨ' i' tɨ'nɨ ɨ'wɨ' inɨro i' tɨ'nɨ nawi'nɨ nɨŋwearo'na' sɨrɨ' munɨ' ŋwearo egɨ'a'yɨ' i'mɨ rɨ'a' nɨnɨrɨ sɨŋwɨrɨ'a' peyarɨŋagɨ nɨwɨnɨro'na' re epɨ'rɨ'a'rɨnɨ. A'mɨxɨ'a' ero ŋwɨ' miearo nero
66018010	rɨ'nɨŋɨ' i'mɨ wi'mea'ɨ'pɨ none enɨ neai'meanɨgɨnɨrɨ wa'yɨ' nero na' jɨ'amɨ nɨro'ma'na' re rɨpɨ'rɨ'a'rɨnɨ, ‘Ine! Babironɨ aŋɨ' xwe' mamadɨ' ikwɨ'ro'nɨŋɨ'pɨxɨ, aŋɨ' wi' tɨ'nɨ xɨxenɨ mimo'nɨŋɨ'pɨxɨ, axi'na'nɨ pɨrɨ' rɨmamo'ɨ'pɨ rɨxa si'mea'ɨ' eŋagɨ na'nɨ ine!’ rɨpɨ'rɨ'a'rɨnɨ.
66018011	“A'ma' xwɨ'a'ri'mɨ da'ŋɨ' nɨgwɨ'nɨ omeaaneyɨnɨro yu'bɨ' sa'bɨ'nɨŋɨ' yarɨgɨ'a'yɨ' wigɨ' saŋɨ'yɨ' nɨgwɨ' na'nɨ a'ma' a'mɨ wi' bɨ' wipaxɨ' meŋagɨ na'nɨ i' na'nɨ enɨ a'mɨxɨ'a' ero ŋwɨ' earo epɨ'rɨ'a'rɨnɨ.
66018012	Wigɨ' saŋɨ'yɨ', ayɨ' tɨ'rɨnɨ. Sɨ'ŋa' gorɨ' tɨ'nɨ sɨ'ŋa' sirɨpa' tɨ'nɨ sɨ'ŋa' awiaxɨ' xɨxegɨ'nɨ imo'nɨŋɨ' tɨ'nɨ urɨ'po' apɨ'a' weŋɨ' nɨgwɨ' xwe' roŋɨ' tɨ'nɨ rapɨrapɨ' awiaxɨ' apɨ'a' weŋɨ' tɨ'nɨ rapɨrapɨ' mipɨyɨ' moŋɨ' tɨ'nɨ rapɨrapɨ' sirɨka'yɨ rɨnɨŋɨ' tɨ'nɨ rapɨrapɨ' ayɨ'a' rɨŋɨ' tɨ'nɨ i'kɨ'a' xai'wɨ' xegɨ' yoɨ' sitɨronɨ'yɨ rɨnɨŋɨ' tɨ'nɨ amɨpi' bɨ naŋwɨ' erepanɨ'yɨ rɨnɨŋɨ'yɨ'ya' sɨwaŋɨ'pimɨ da'nɨ imɨxɨnɨŋɨ' tɨ'nɨ amɨpi' bɨ i'kɨ'a' nɨgwɨ' xwe' roŋɨ'pimɨ da'nɨ imɨxɨnɨŋɨ' tɨ'nɨ amɨpi' bɨ kapa'yo da'nɨ imɨxɨnɨŋɨ' tɨ'nɨ amɨpi' bɨ ainɨxɨ'yo da'nɨ imɨxɨnɨŋɨ' tɨ'nɨ amɨpi' bɨ sɨ'ŋa' wa'rɨ' wa'rɨ'o' mo'nɨŋɨ'pimɨ da'nɨ imɨxɨnɨŋɨ' tɨ'nɨ
66018013	werɨxɨ' sinamonɨ'yɨ rɨnɨŋɨ'pɨ tɨ'nɨ kari'nɨŋɨ' imo'nɨŋɨ' amomɨ'yɨ rɨnɨŋɨ' tɨ'nɨ i'kɨ'a' dɨ'a' rɨ'a' ikeaa'ra'na' sɨŋwɨrɨ'a' dɨŋɨ' naŋɨ' eaarɨŋɨ'pɨ tɨ'nɨ iniɨgɨ' wara'yo xo'pe' inɨpɨ'rɨ'a na'nɨ dɨŋɨ' naŋɨ' eaarɨŋɨ'pɨ tɨ'nɨ i'kɨ'a' dɨ'a' pɨrakenɨsanɨ'yɨ rɨnɨŋɨ'pɨ tɨ'nɨ iniɨgɨ' wainɨ' tɨ'nɨ werɨxɨ' oripɨ' tɨ'nɨ pɨrawa' awiaxɨ' tɨ'nɨ witɨ' aiwa' tɨ'nɨ burɨma'kau' tɨ'nɨ sipɨsipɨ' tɨ'nɨ osɨ' tɨ'nɨ karɨ' osɨ' i'ropearɨŋɨ' tɨ'nɨ a'ma' enɨ xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' tɨ'nɨ wigɨ' saŋɨ' bɨ' epɨ'rɨ'a na'nɨ imo'nɨŋɨ'yɨ', ayɨ' apɨrɨnɨ.
66018014	Amɨpi' ji'xɨ ‘Omea'mɨnɨ.’ simo'narɨŋɨ'pɨ rɨxa pɨ'nɨ nɨwia'rɨmɨ ruŋoɨ. Amɨpi' ji'xɨ mɨrɨmu'ro'nɨŋɨ'pɨ tɨ'nɨ amɨpi' ji'xɨ nɨmearɨ'na' sɨrɨ' munɨ' ŋweaarɨŋɨ'pɨ tɨ'nɨ rɨxa anɨpa' imo'nɨ'agɨ na'nɨ a'mɨ sɨŋwɨ' wɨnɨpaxɨ' mimo'nɨnɨ.
66018015	“A'ma' nɨgwɨ'nɨ omeaaneyɨnɨro wigɨ' amɨpi' nɨ'nɨ yoɨ' rɨnɨŋɨ' apɨ i'mɨ bɨ' egɨ'a'yo da'nɨ nɨgwɨ' xwe' tɨ'gɨ'a' imo'nɨgɨ'a'yɨ' rɨ'nɨŋɨ' axɨ' i'mɨ winarɨŋɨ'pɨ none enɨ neainɨnɨgɨnɨrɨ wa'yɨ' nero na' jɨ'amɨ nɨro'ma'na' a'mɨxɨ'a' ero ŋwɨ' miearo nero
66018016	re rɨpɨ'rɨ'a'rɨnɨ, ‘Ine! Aŋɨ' xwe' mamadɨ' ikwɨ'ro'nɨŋɨ'pɨxɨ, ine! Apɨxɨ' rapɨrapɨ' awiaxɨ' apɨ'a' weŋɨ' tɨ'nɨ mipɨyɨ' moŋɨ' tɨ'nɨ ayɨ'a' rɨŋɨ' tɨ'nɨ yi'nɨrɨ sɨ'ŋa' gorɨ' tɨ'nɨ imɨxɨnɨŋɨ'pɨ tɨ'nɨ sɨ'ŋa' awiaxɨ' imo'nɨŋɨ' xɨxegɨ'nɨ tɨ'nɨ urɨ'po' apɨ'a' weŋɨ' nɨgwɨ' xwe' roŋɨ'pɨ tɨ'nɨ okiyɨ'a' inɨrɨ eŋi'xɨnɨ,
66018017	axi'na'nɨ ji'xɨya' amɨpi' aya' tɨ'ŋɨ' apɨ nɨpɨnɨ rɨxa xwɨrɨ'a' ikɨxena'rɨ'agɨ nɨranɨrane na'nɨ ine!’ rɨpɨ'rɨ'a'rɨnɨ. “Sɨpɨxɨ' o omɨ xia'wowa tɨ'nɨ a'ma' wi' e na'nɨ owaneyɨnɨro sɨpɨxɨ' o omɨ bɨ' nero ŋweaarɨgɨ'a'yɨ' tɨ'nɨ sɨpɨxɨ' o omɨ omɨŋɨ' mearɨgɨ'a'wa tɨ'nɨ a'ma' sɨpɨxɨ'yo nɨŋwearo wigɨ' nɨgwɨ' omɨŋɨ' yarɨgɨ'a' nɨ'nɨyɨ' tɨ'nɨ ayɨ' aŋɨ' apimɨ na' jɨ'amɨ nɨro'ma'na'
66018018	aŋɨ' apɨ rɨ'a' nɨnɨrɨ sɨŋwɨrɨ'a' peyarɨŋagɨ nɨwɨnɨro'na' eŋɨ' tɨ'nɨ ‘Ine!’ nɨrɨro re rɨgɨ'awixɨnɨ, ‘Aŋɨ' xwe' mamadɨ' ikwɨ'ro'nɨŋɨ' apɨ tɨ'nɨ xɨxenɨ a'mɨ bɨ gɨpɨ rɨ'a ikwɨ'ro'nɨnɨ?’ nɨrɨro re egɨ'awixɨnɨ.
66018019	Isikɨ' nɨmeaayiro mɨŋɨ'yo mɨmea'mɨ' ninɨro ‘Ine!’ rɨro a'mɨxɨ'a' ero ŋwɨ' miearo nero'na' re nɨra ugɨ'awixɨnɨ, ‘Ine! Aŋɨ' xwe' mamadɨ' ikwɨ'ro'nɨŋɨ'pɨ —Aŋɨ' apɨ sɨpɨxɨ' xia'wowa amɨpi' wi' nɨgwɨ' meapɨ'rɨ na'nɨ rawɨrawa'yo nɨxero nɨre'mo'ma'na' bɨ' egɨ'a'pɨrɨnɨ. E nerɨŋɨ'yo da'nɨ nɨgwɨ' xwe' tɨ'gɨ'a'yɨ' imo'nɨgɨ'a'pɨrɨnɨ. Aŋɨ' apɨ axi'na'nɨ sɨnɨ me' xwɨrɨ'a' ikɨxena'rɨ'agɨ na'nɨ ine!’ nɨra ugɨ'awixɨnɨ.
66018020	“Aŋɨ'naxɨnɨ, apɨxɨ' i' rɨxa xwɨrɨ'a' ikɨxena'rɨ'agɨ na'nɨ dɨŋɨ' niɨ'a' osinɨnɨ. Gorɨxoya' imo'nɨgɨ'a'yɨ'ne' tɨ'nɨ wa'ɨ' wurɨmeiagɨ'a'yɨ'ne' tɨ'nɨ wɨ'a' ro'kiamoagɨ'a'yɨ'ne' tɨ'nɨ nɨyɨ'ne'nɨ dɨŋɨ' niɨ'a' oseainɨnɨ. Gorɨxo aŋɨ' apɨ seyɨ'ne' seaika'rɨŋɨ'pɨ na'nɨ pɨrɨ' mamo'ɨ' eŋagɨ na'nɨ dɨŋɨ' niɨ'a' oseainɨnɨ.” Xwɨyɨ'a' bɨ aŋɨ'namɨ da'nɨ e rɨne'napɨ'agɨ arɨ'a' wiŋanigɨnɨ.
66018021	Aŋɨ'najɨ' eŋɨ' sɨxɨ' ea'nɨŋɨ' wo sɨ'ŋa' xwe' witɨ' siyɨ' yunɨ' ikɨxearɨŋɨ'yɨ' sɨpaxɨ' wo nɨmɨ'eyoarɨ rawɨrawa'yo nɨmoairɨ re rɨŋɨnigɨnɨ, “Babironɨ, aŋɨ' xwe' mamadɨ' ikwɨ'ro'nɨŋɨ'pɨ nionɨ sɨ'ŋa' ro moai'a'pa aŋɨ' apɨ enɨ pie'ronɨ'a'rɨnɨ. Aŋɨ' apɨ a'ma' wara' sɨnɨ ninɨma'na' pearɨgɨ'a'yɨ'nɨŋɨ' anɨpa' imo'na'na' a'mɨ sɨŋwɨ' wɨnɨpaxɨ' imo'nɨnɨ'a' menɨnɨ.
66018022	Aŋɨ' apixɨ da'nɨ a'mɨ kita' ea'nɨrɨ soŋɨ' rɨnɨrɨ webɨ'i' rɨnɨrɨ pe'ka'kɨ' rɨnɨrɨ yarɨŋagɨ arɨ'a' a'mɨ bɨ wipɨ'rɨ'a' menɨnɨ. A'ma' amɨpi' imɨxanɨro e'wapɨ'nɨgɨ'a'yɨ' wi' aŋɨ' apixɨ da'nɨ wigɨ' yarɨgɨ'a'pɨ a'mɨ yarɨŋagɨ'a wɨnɨpɨ'rɨ'a'manɨ. Sɨ'ŋa' witɨ' siyɨ' yunɨ' ikɨxearɨŋɨ'yɨ' apixɨ da'nɨ a'mɨ nerɨ'na' ikaxɨ' rɨnarɨŋagɨ arɨ'a' wipɨ'rɨ'a' menɨnɨ.
66018023	Apixɨ da'nɨ uyɨ'wɨ' wɨ'a' o'narɨŋɨ'pɨ a'mɨ o'nɨnɨ'a' menɨnɨ. I'wɨ' sɨkɨŋɨ' tɨ'nɨ apɨya' tɨ'nɨ apixɨ da'nɨ a'mɨ bɨ nɨmea'nɨro xwɨyɨ'a' nawi'nɨ rɨnarɨgɨ'i arɨ'a' wipɨ'rɨ'a' menɨnɨ. Ayɨ' rɨpɨ na'nɨ rɨrarɨŋɨnɨ. Apixɨya' a'ma' nɨgwɨ'nɨ omeaaneyɨnɨro amɨpi' bɨ' yarɨgɨ'a'yɨ' dɨxɨ' aya'ɨ' tɨ'nɨ nerɨŋɨ'pimɨ da'nɨ a'ma' xwɨ'a'ri'mɨ ŋweagɨ'a'yo nɨyonɨ yapɨ' nɨwi'wapɨriro'na' sea'yɨ e mu'ro'nɨgɨ'a' eŋagɨ na'nɨ rarɨŋɨnɨ.
66018024	“I' Gorɨxoya' wɨ'a' ro'kiamoarɨgɨ'a'yo tɨ'nɨ a'ma' xegɨ' imo'nɨgɨ'a'yo tɨ'nɨ a'ma' amɨ gɨmɨ ŋweagɨ'a' pɨpɨki'mɨ' inɨŋɨ'yo tɨ'nɨ nɨpɨkirɨ rea' roa'nɨŋi'rɨnɨ.” Aŋɨ'najo e rarɨŋagɨ arɨ'a' wiŋanigɨnɨ.
66019001	Apɨ arɨ'a' nɨwima'na' maŋɨ' xwe' bɨ a'ma' aya' wi' aŋɨ'namɨ epɨ'royɨ' egɨ'a'yɨ'nɨŋɨ' meaŋɨ' nɨrɨnɨrɨ eŋɨ' tɨ'nɨ re rɨnarɨŋagɨ arɨ'a' wiŋanigɨnɨ, “Negɨ' Gorɨxomɨ sea'yɨ e oumeaneyɨ. Nene e'ɨ' neami'nɨŋo, ayɨ' orɨnɨ. Eŋɨ' ea'nɨrɨ sea'yɨ e umɨ'eyoapaxɨ' imo'nɨrɨ eŋo, ayɨ' orɨnɨ.
66019002	O neyi'rorɨ pɨrɨ' numamorɨ'na' nepa xɨxenɨ imo'nɨŋɨ'pɨ tɨ'nɨ wiarɨŋɨ' eŋagɨ na'nɨ sea'yɨ e oumeaneyɨ. Apɨxɨ' iyɨ' ede da'nɨ warɨgɨ'a' aŋɨ' nɨmɨnɨ ɨ'a' earoa'rɨnɨŋi' —I' a'ma' xwɨ'a'ri'mɨ ŋweagɨ'a'yɨ' tɨ'nɨ ɨ'wɨ' ninɨrɨŋɨ'pimɨ da'nɨ uyɨ'niɨ' oe'poyɨnɨrɨ nɨwi'wapɨya nurɨ'na' xwɨrɨ'a' wikɨxeŋi'rɨnɨ. I'mɨ Gorɨxo neyi'rorɨ xɨxenɨ pɨrɨ' numamorɨ'na' a'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a' i' nɨpɨkirɨ rea' roa'nɨŋɨ'yɨ' na'nɨ rɨxa xɨxenɨ eŋɨ' mea'ɨ'rɨnɨ.” nɨrɨro
66019003	a'mɨ re rɨgɨ'awixɨnɨ, “Negɨ' Gorɨxomɨ sea'yɨ e oumeaneyɨ. Sɨŋwɨrɨ'a' aŋɨ' apimɨ rɨ'a' nɨnɨrɨ peyarɨŋɨ'pɨ anɨŋɨ' minɨ' peyinɨ'a'rɨnɨ.” rɨ'agɨ'a
66019004	a'ma' a'mɨna' 24 imo'nɨgɨ'a' e nɨŋweaxa pugɨ'a'wa tɨ'nɨ dɨŋɨ' tɨ'ŋɨ' imo'nɨgɨ'a' wau' wau' awa tɨ'nɨ Gorɨxo i'kwiaŋwɨ'namɨ ŋweaŋe nupɨ'ki'nɨmearo omɨ yayɨ' nɨwiro'na' re nɨra ugɨ'awixɨnɨ, “E imo'nɨnɨ. Omɨ sea'yɨ e oumeaneyɨ.” rɨ'agɨ'a
66019005	sia' i'kwiaŋwɨ'namɨ da'nɨ maŋɨ' ba' re rɨnɨŋɨnigɨnɨ, “A'ma' Gorɨxomɨ xɨna'i'wayɨ'ne'nɨŋɨ' nimo'nɨro omɨŋɨ' wiiarɨgɨ'a'yɨ'ne', sɨyikwɨ'nɨŋɨ' imo'nɨgɨ'a'piayɨ'ne'ranɨ, xwe'rɨxayɨ'ne'ranɨ, omɨ wa'yɨ' wiarɨgɨ'a'yɨ'ne' nɨyɨ'ne'nɨ, negɨ' Gorɨxomɨ sea'yɨ e ume'poyɨ.” rɨnarɨŋagɨ arɨ'a' wiŋanigɨnɨ.
66019006	Nionɨ maŋɨ' xwe' bɨ a'ma' aya' wi' epɨ'royɨ' egɨ'a'yɨ' meaŋɨ' nɨrɨrɨ'na' rɨnɨrɨ iniɨgɨ' iyakwɨ' nɨdɨrorɨ'na' rɨnɨrɨ akɨrɨwɨ' nɨwekirɨ'na' rɨnɨrɨ yarɨŋɨ'pa'nɨŋɨ' nerɨ'na' re rɨnarɨŋagɨ arɨ'a' wiŋanigɨnɨ, “Negɨ' Gorɨxomɨ sea'yɨ e oumeaneyɨ. Negɨ' A'mɨna' Gorɨxo, eŋɨ' ea'nɨgɨ'a' nɨyonɨ sea'yɨ e wimo'nɨŋo rɨxa neameŋweanɨ.
66019007	Sipɨsipɨ' mia'o apɨxɨ' meanɨ rɨxa ri'na'rɨnɨ. Apɨxɨ' meani' rɨxa we' nɨro'nɨrɨ ŋweanɨ. Ayɨna'nɨ negɨ' xwioxɨ'yo da'nɨ dɨŋɨ' niɨ'a' nɨneainɨrɨ yayɨ' nerane Gorɨxomɨ sea'yɨ e umɨ'eyoaaneyɨ.” rarɨŋagɨ'a arɨ'a' nɨwirɨ wɨnɨŋanigɨnɨ.
66019008	I' oyi'nɨnɨrɨ rapɨrapɨ' awiaxɨ' apɨ'a' xai'wɨ' werɨ ki'yɨ' bɨ mayɨ' erɨ eŋɨ' wu' —U' ayɨ' a'ma' Gorɨxoya' imo'nɨgɨ'a'yɨ' xwɨ'a'yo nɨŋwearo'na' we' nɨro'nɨro pi'ra'nɨŋɨ' egɨ'a' na'nɨ imo'nɨŋu'rɨnɨ. U' mɨnɨ wi'agɨ sɨŋwɨ' nɨwɨnɨrɨ
66019009	aŋɨ'najo re nɨrɨŋɨnigɨnɨ, “Re nɨrɨrɨ rɨ'wamɨŋɨ' eaɨ, ‘Aiwa' sipɨsipɨ' mia'o apɨxɨ' meanɨ na'nɨ imɨxa'rɨnɨ'a'pɨ na'nɨ wa'ɨ' urepea'rɨnɨŋɨ'yɨ' yayɨ' owinɨnɨ.’ nɨrɨrɨ rɨ'wamɨŋɨ' eaɨ.” nɨnɨrɨrɨ re nɨrɨŋɨnigɨnɨ, “Xwɨyɨ'a' apɨ Gorɨxo rɨŋɨ' eŋagɨ na'nɨ nepaxɨŋɨ'pɨrɨnɨ.” nɨrɨ'agɨ
66019010	aŋɨ'najomɨ yayɨ' owimɨnɨrɨ na'nɨ oya' sɨkwɨ' tɨ'ŋɨ' e upɨ'ki'nɨmea'a'na' o re nɨrɨŋɨnigɨnɨ, “Joxɨ yegɨ' axɨ'pɨ xɨna'i'pawi'nɨŋɨ' nimo'nɨrai Gorɨxomɨ omɨŋɨ' wiiarɨgwɨ'i'wawi e mɨnipanɨ. Dɨxɨ' rɨrɨxɨ'mea' Jisaso seai'wapɨyiŋɨ'pɨ ɨ'a' xɨrarɨgɨ'a'yɨ' yarɨgɨ'a'pa nionɨ enɨ axɨ'pɨ yarɨŋa' wonɨ eŋagɨ na'nɨ Gorɨxomɨnɨ yayɨ' wiɨ. Ayɨ' rɨpɨ na'nɨ rarɨŋɨnɨ. Gɨnɨ gɨne wɨ'a' nɨro'kiamorane'na'yɨ', sa Jisaso neai'wapɨyiŋɨ'pɨ ro'kiamoanɨrɨ na'nɨ imo'narɨŋwa' eŋagɨ na'nɨ rarɨŋɨnɨ.” nɨrɨŋɨnigɨnɨ.
66019011	Aŋɨ'na oxoa'nɨ'agɨ nɨwɨnɨrɨ'na' wenɨŋɨ' ya'nɨ'a'yɨ' wɨnɨŋanigɨnɨ. Osɨ' apɨ'a' weŋɨ' wo roŋagɨ nɨwɨnɨrɨ osomɨ sea'yɨ e xeŋweaŋo —O re rɨgɨ'orɨnɨ, “Dɨŋɨ' uŋwɨra'rɨpaxorɨnɨ. Nepaxɨŋɨ' imo'nɨŋɨ'pɨnɨ yarɨŋorɨnɨ.” rɨgɨ'orɨnɨ. O osomɨ sea'yɨ e xeŋweaŋagɨ wɨnɨŋanigɨnɨ. O a'ma'yo nɨwieyi'rorɨ pɨrɨ' umamorɨ mɨxɨ' wirɨ nerɨ'na' we' ro'nɨŋɨ' imo'nɨŋɨ'pɨnɨ xɨxenɨ xɨ'darɨŋorɨnɨ.
66019012	Xegɨ' sɨŋwɨ' rɨ'a' a'pia'wɨ'nɨŋɨ' werɨ mɨŋɨ'yo dɨrɨ' mɨxɨ' ina'yowa dɨ'ki'narɨgɨ'a'pɨ obaxɨ' dɨ'ki'nɨrɨ eŋorɨnɨ. Xegɨ' yoɨ' a'ma' nɨ'nɨ majɨ'a' nimo'nɨma'na' xewanɨŋonɨ nɨjɨ'a' imo'nɨŋɨ'pɨ xegɨ' wara'ri'mɨ ea'nɨrɨ
66019013	rapɨrapɨ' ragɨ'yo igɨ'a' ea'nɨŋɨ' wu' yi'nɨrɨ eŋorɨnɨ. Yoɨ' oya' re rɨnɨŋorɨnɨ, “Gorɨxoya' Xwɨyɨ'a'oyɨ” rɨnɨŋorɨnɨ.
66019014	Aŋɨ'namɨ da'nɨ sɨmɨŋɨ' wi'narɨgɨ'a'yɨ' rapɨrapɨ' awiaxɨ' apɨ'a' werɨ ki'yɨ' bɨ mayɨ' imo'nɨrɨ eŋɨ'yɨ' nɨyi'nɨma'na' osɨ' apɨ'a' weŋɨ'yo nɨxeŋwea'ma'na' omɨ nu'mɨ warɨŋagɨ'a nɨwɨnɨrɨ
66019015	a'ma' gwɨ' bɨ bɨ mo'nɨgɨ'a' nɨyonɨ xopɨra'rɨ' winɨ kira' ŋwa' yinɨŋɨ'pa' oya' maŋɨ'yo da'nɨ peyeaarɨŋagɨ wɨnɨŋanigɨnɨ. Ayo ainɨxɨ' wa' ɨ'a' nɨxɨrɨrɨ numeŋwearɨ wikɨ' Gorɨxo, eŋɨ' ea'nɨgɨ'a' nɨyonɨ sea'yɨ e wimo'nɨŋo ayɨkwɨ' mɨwo'nɨŋɨ'pɨ nɨwi'wapɨyirɨ'na' uraxɨ' wainɨ' sogwɨ' sɨ'ŋa' i'kwiaŋwɨ' eapɨnɨŋɨ'namɨ xoyɨki'mɨ' yarɨgɨ'a'pa axɨ'pɨ winɨ'a'rɨnɨ.
66019016	Yoɨ' bɨ rɨpɨ “Mɨxɨ' Ina'yɨ' Nɨyonɨ Sea'yɨ e Wimo'nɨrɨ A'mɨna' Nɨyonɨ Sea'yɨ e Wimo'nɨrɨ Eŋa'onɨyɨ” nɨrɨnɨrɨ xegɨ' rapɨrapɨ'yo ŋwɨra'rɨnɨrɨ sa'ɨ'yo ŋwɨra'rɨnɨrɨ eŋagɨ wɨnɨŋanigɨnɨ.
66019017	Nionɨ wenɨŋɨ' ya'nɨ'a'yɨ' aŋɨ'najɨ' wo sogwɨ' ŋweaŋe nɨro'ma'na' apurɨ' aŋɨ' pɨrɨ'yo nɨpɨpɨka emearɨŋɨ'yo eŋɨ' tɨ'nɨ rɨ'aiwa' re urarɨŋagɨ wɨnɨŋanigɨnɨ, “Gorɨxo aiwa' xwe' imɨxɨnɨ'pɨ na'nɨ nɨbɨro awi' ea'nɨ'poyɨ.
66019018	Mɨxɨ' ina'yɨ'ya' gɨ'wɨ' yɨyo'nɨ' ero sɨmɨŋɨ' wi'narɨgɨ'a'yo sea'yɨ e wimo'nɨgɨ'a'yɨ'ya' gɨ'wɨ' yɨyo'nɨ' ero a'ma' eŋɨ' ea'nɨgɨ'a'yɨ'ya' gɨ'wɨ' yɨyo'nɨ' ero osɨ'yɨ'ya' gɨ'wɨ' yɨyo'nɨ' ero osɨ'yo sea'yɨ e xeŋwea'ɨ'a'yɨ'ya' gɨ'wɨ' yɨyo'nɨ' ero a'ma' xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ'ranɨ, wigɨ' omɨŋɨ'nɨ yarɨgɨ'a'yɨ'ranɨ, a'ma' sɨyikwɨ'nɨŋɨ' imo'nɨgɨ'a'yɨ'ranɨ, a'ma' xwe'rɨxa imo'nɨgɨ'a'yɨ'ranɨ, nɨ'nɨyɨ'ya' gɨ'wɨ' yɨyo'nɨ' ero epɨ'rɨ na'nɨ awi' ea'nɨ'poyɨ.” Iŋɨ'yo rɨ'aiwa' e urarɨŋagɨ wɨnɨŋanigɨnɨ.
66019019	Wenɨŋɨ' e'a'yɨ' wɨnɨŋanigɨnɨ. Naŋwo tɨ'nɨ mɨxɨ' ina'yɨ' xwɨ'a'ri'mɨ ŋweagɨ'a'yɨ' tɨ'nɨ wigɨ' sɨmɨŋɨ' wi'narɨgɨ'a'yɨ' tɨ'nɨ nawi'nɨ awi' nea'nɨro osɨ' apɨ'a' weŋomɨ sea'yɨ e xeŋweaŋomɨ tɨ'nɨ o xegɨ' sɨmɨŋɨ' wi'narɨgɨ'a'yo tɨ'nɨ mɨxɨ' wianɨro na'nɨ awi' ea'na'rɨnɨŋagɨ'a nɨwɨnɨrɨ wɨnɨŋanigɨnɨ.
66019020	Naŋwomɨ ɨ'a' nɨxɨra'rɨro mimo'nɨ' wɨ'a' ro'kiamoarɨŋomɨ —O naŋwoya' ne'nɨ' tɨ'ŋɨ' imo'nɨŋɨ'pimɨ da'nɨ emɨmɨ' nerɨ'na' a'ma' naŋwoya' ipɨrɨ'a' ea'nɨrɨ naŋwoya' xopaikɨgɨ' imo'nɨŋɨ'pɨ yayɨ' nɨwiro egɨ'a'yo yapɨ' wi'wapɨyiŋorɨnɨ. Omɨ enɨ ɨ'a' nɨxɨra'rɨro awau' sɨnɨ sɨŋɨ' eŋa'na' ipi' rɨ'ro'mɨxɨŋɨ' rɨ'a' a'pia'wɨ' sɨ'ŋa' sarɨpa'ɨ rɨnɨŋɨ'pɨ tɨ'nɨ wearɨŋɨ'wa'mɨ mamo'wa'rɨ'agɨ'a wɨnɨŋanigɨnɨ.
66019021	Wi'nɨyo enɨ osomɨ sea'yɨ e xeŋweaŋo kira' xegɨ' maŋɨ'yo da'nɨ peyeaarɨŋɨ'pa' tɨ'nɨ pɨpɨki'mɨ' ya'ra'na' iŋɨ' nɨ'nɨ nɨbɨmiro wigɨ' gɨ'wɨ' yɨyo'nɨ' nerɨ'na' agwɨ' i'mɨ' uya'rɨ'agɨ wɨnɨŋanigɨnɨ.
66020001	Nionɨ wenɨŋɨ' ya'nɨ'a'yɨ' wɨnɨŋanigɨnɨ. Aŋɨ'najɨ' wo xegɨ' we'yo sirɨrɨkɨ' yoparɨ' bɨ mimo'nɨŋɨ'yi na'nɨ ki'pɨ ɨ'a' xɨrɨrɨ senɨ'a' wɨri' ɨ'a' xɨrɨrɨ nema'na' aŋɨ'namɨ da'nɨ weaparɨŋagɨ wɨnɨŋanigɨnɨ.
66020002	Aŋɨ'najo iwɨ' xwe'omɨ —O sidɨrɨ' eŋi'na' ŋweaagɨ' axorɨnɨ. Obo axo Setenorɨnɨ. Omɨ ɨ'a' nɨxerɨ xwiogwɨ' 1,000 mu'ronɨ'a na'nɨ gwɨ' nɨya'rɨrɨ sirɨrɨkɨ' yoparɨ' bɨ mimo'nɨŋɨ'yimɨ nɨmoaima'na' maŋɨ' e'de o'waŋɨ' nɨya'rɨma'na' sikɨ' bɨ sɨ'mɨmajɨ'o' na'nɨ ikwia'ra'rɨ'agɨ wɨnɨŋanigɨnɨ. Xwiogwɨ' 1,000 apɨ pwearɨ'na' a'ma' gwɨ' bɨ bɨ mo'nɨgɨ'a'yo yapɨ' mɨwi'wapɨyipa e'wɨnɨgɨnɨrɨ o'ɨ' ayimɨ ŋwɨra'rɨ'agɨ wɨnɨŋanigɨnɨ. E nerɨ ai' xwiogwɨ' apɨ rɨxa mu'ro'a'na' axi'na' onɨmia'pɨ e'wɨnɨgɨnɨrɨ o'ɨ' ayimɨ da'nɨ wɨ'kwiowa'rɨnɨ'a'rɨnɨ.
66020003	Aŋɨ'najo iwɨ' xwe'omɨ —O sidɨrɨ' eŋi'na' ŋweaagɨ' axorɨnɨ. Obo axo Setenorɨnɨ. Omɨ ɨ'a' nɨxerɨ xwiogwɨ' 1,000 mu'ronɨ'a na'nɨ gwɨ' nɨya'rɨrɨ sirɨrɨkɨ' yoparɨ' bɨ mimo'nɨŋɨ'yimɨ nɨmoaima'na' maŋɨ' e'de o'waŋɨ' nɨya'rɨma'na' sikɨ' bɨ sɨ'mɨmajɨ'o' na'nɨ ikwia'ra'rɨ'agɨ wɨnɨŋanigɨnɨ. Xwiogwɨ' 1,000 apɨ pwearɨ'na' a'ma' gwɨ' bɨ bɨ mo'nɨgɨ'a'yo yapɨ' mɨwi'wapɨyipa e'wɨnɨgɨnɨrɨ o'ɨ' ayimɨ ŋwɨra'rɨ'agɨ wɨnɨŋanigɨnɨ. E nerɨ ai' xwiogwɨ' apɨ rɨxa mu'ro'a'na' axi'na' onɨmia'pɨ e'wɨnɨgɨnɨrɨ o'ɨ' ayimɨ da'nɨ wɨ'kwiowa'rɨnɨ'a'rɨnɨ.
66020004	Nionɨ wenɨŋɨ' ya'nɨ'a'yɨ' wɨnɨŋanigɨnɨ. Mɨxɨ' ina'yɨ'ya' sia' i'kwiaŋwɨ' wi' sɨŋwɨ' nɨwɨnɨrɨ ayo wa a'ma'yo wieyi'ropɨ'rɨ'a na'nɨ rɨ'peaa'rɨnɨŋowa e'ɨ' ŋweaŋagɨ'a nɨwɨnɨrɨ a'ma' xwɨyɨ'a' Gorɨxoya' ɨ'a' xɨrɨro Jisaso na'nɨ anɨŋɨ' minɨ' a'waŋɨ' urɨro nero'na' wiwanɨŋɨ'yɨ' mɨŋɨ' wina'na' siŋwɨ' mɨŋɨ' wa'kwigɨ'a'yɨ' —Ayɨ' sɨnɨ xwɨ'a'ri'mɨ nɨŋwearo'na' naŋwomɨ tɨ'nɨ xegɨ' xopaikɨgɨ' imɨxɨnɨŋɨ'pimɨ tɨ'nɨ yayɨ' mɨwipa ero naŋwo na'nɨ ipɨrɨ'a' wigɨ' mima'yoranɨ, we'yoranɨ, mea'nɨpa ero egɨ'a'yɨ'rɨnɨ. Ayɨ'ya' dɨŋɨ'yo sɨŋwɨ' nɨwɨnɨrɨ'na' rɨpɨ e'agɨ'a wɨnɨŋanigɨnɨ. A'mɨ sɨŋɨ' nero xwiogwɨ' 1,000 apimɨ a'ma'yo Kiraiso tɨ'nɨ nawi'nɨ umeŋweaŋagɨ'a wɨnɨŋanigɨnɨ.
66020005	Iwamɨ'o' a'ma' a'mɨ sɨŋɨ' nero wia'pɨ'nɨmeapɨ'rɨ'a'pɨ, ayɨ' apɨrɨnɨ. Pegɨ'a' wi'nɨyɨ' ayɨ' i'na' mɨwia'pɨ'nɨmea'agɨ'a wɨnɨŋanigɨnɨ. Xwiogwɨ' 1,000 apɨ rɨxa nɨpwe'ma'na' eŋa'na' wia'pɨ'nɨmea'agɨ'a wɨnɨŋanigɨnɨ.
66020006	A'ma' pegɨ'a' iwamɨ'o' sɨŋɨ' nero wia'pɨ'nɨmea'ɨ'a'yɨ' tɨ'nɨ anɨ nawi'nɨ wia'pɨ'nɨmeapɨ'rɨ'a' gɨyɨ' gɨyɨ' yayɨ' owinɨnɨ. Ayɨ' a'ma' Gorɨxoya' imo'nɨgɨ'a'yɨ' eŋagɨ'a na'nɨ oya' dɨŋɨ' tɨ'nɨ yayɨ' winɨpaxɨ'yɨ'rɨnɨ. Ayɨ' Gorɨxo a'ma' sɨpi'yɨ' rɨ'a' xwe'ri'mɨ ika'ra'na' ayɨ' tɨ'nɨ nawi'nɨ rɨ'nɨŋɨ' A'mɨ bɨ Pepɨ'rɨ'a'pɨyɨ rɨnɨŋɨ'pɨ mɨmea' Gorɨxo tɨ'nɨ Kiraiso tɨ'nɨ awau'ya' apaxɨ'pa'nɨŋɨ' imo'nɨgɨ'a'wa yarɨgɨ'a'pa nero awau' ŋweagɨ'i'e ananɨ nɨpa'wiro Kiraiso tɨ'nɨ nawi'nɨ nɨŋwearo xwiogwɨ' 1,000 apɨ mu'roarɨ'na' a'ma'yo umeŋweapɨ'rɨ'a' eŋagɨ na'nɨ rarɨŋɨnɨ.
66020007	Xwiogwɨ' 1,000 apɨ rɨxa nɨpwe'ma'na' eŋa'na' sirɨrɨkɨ' Seteno gwɨ' ŋweaŋɨ'yimɨ da'nɨ wɨ'kwiowa'ra'na'
66020008	o nɨpeyearɨ a'ma' gwɨ' bɨ bɨ mo'nɨgɨ'a' xwɨ'a' rɨri' nɨri'mɨnɨ amɨ gɨmɨ ŋweagɨ'a'yo —Ayɨ' a'ma' Gokɨyɨ rɨnɨgɨ'a'yɨ' tɨ'nɨ Megokɨyɨ rɨnɨgɨ'a'yɨ' tɨ'nɨ ayɨ'rɨnɨ. Ayo Seteno yapɨ' owi'wapɨyimɨnɨrɨ nemerɨ a'ma' Gorɨxoya' imo'nɨgɨ'a'yɨ' tɨ'nɨ mɨxɨ' inanɨro na'nɨ ayo awi' neaemerɨ'na' a'ma' o awi' eaeme'ɨ'yɨ' rawɨrawa' imaŋɨ' e inɨki' e weŋɨ'yɨ' yapɨ xɨxenɨ imo'nɨpɨ'rɨ'a'rɨnɨ.
66020009	Mɨxɨ' obaxɨ' ayɨ' xwɨ'a'ri'mɨ ayoxɨ' xwe' i'kwiaŋwɨ'nɨŋɨ' eapɨnɨŋe na'nɨ nɨyiro ayɨ' tɨ'nɨ mɨxɨ' oinaneyɨnɨro aŋɨ' Gorɨxo dɨŋɨ' sɨxɨ' uyiŋɨ'pimɨ —E xegɨ' a'ma' imo'nɨgɨ'a'yɨ' ŋweagɨ'erɨnɨ. E awi' mudɨ'mo'a'na' re e'agɨ wɨnɨŋanigɨnɨ. Rɨ'a' aŋɨ'namɨ da'nɨ nɨpie'ro'napɨrɨ ayo rɨ'a' nowa'rɨ'agɨ wɨnɨŋanigɨnɨ.
66020010	Ayo rɨxa rɨ'a' na'na' obo, ayo yapɨ' wi'wapɨyarɨŋomɨ ɨ'a' nɨxero ipi' rɨ'ro'mɨxɨŋɨ' rɨ'a' a'pia'wɨ' sɨ'ŋa' sarɨpa'ɨ rɨnɨŋɨ'pɨ tɨ'nɨ wearɨŋɨ'wa'mɨ —E naŋwo tɨ'nɨ mimo'nɨ' wɨ'a' ro'kiamoago tɨ'nɨ awau' xa'mɨ moaigɨ'e omɨ enɨ axɨ' e nawi'nɨ ŋwea'ɨ'rɨxɨnɨrɨ moai'agɨ'a wɨnɨŋanigɨnɨ. E ikwa'wɨyiranɨ, a'rɨ'wɨyiranɨ, kikiɨ'a' bɨ mepa nero rɨ'nɨŋɨ' anɨŋɨ' winɨnɨ'a'rɨnɨ.
66020011	Nionɨ wenɨŋɨ' ya'nɨ'a'yɨ' mɨxɨ' ina'yɨ'ya' sia' i'kwiaŋwɨ' apɨ'a' weŋɨ' xwe' wɨna nɨwɨnɨrɨ anamɨ e'ɨ' ŋweaŋoya' sɨ'mɨmaŋe da'nɨ xwɨ'a'ri' tɨ'nɨ aŋɨ'na tɨ'nɨ nɨ'nɨ pea' una'rɨ'agɨ na'nɨ a'mɨ sɨŋwɨ' bɨ mɨwɨnɨpaxɨ' imo'nɨŋagɨ nɨwɨnɨrɨ
66020012	wenɨŋɨ' e'a'yɨ' wɨnɨŋanigɨnɨ. A'ma' pegɨ'a'yɨ' sɨyikwɨ'nɨŋɨ' imo'nɨgɨ'a'piaranɨ, mamadɨ'rɨxaranɨ, i'kwiaŋwɨ'namɨ agwɨ'rɨwa'mɨnɨ roŋagɨ'a wɨnarɨ'na' bɨkwɨ'yɨ' nɨparɨro i'kwɨ' a'mɨ wɨna, a'ma' dɨŋɨ' nɨyɨmɨŋɨ' meapɨ'rɨ'a na'nɨ yoɨ' ŋwɨra'rɨnɨŋɨ'na enɨ nɨparɨro pegɨ'a' ayɨ' sɨnɨ sɨŋɨ' nero'na' yagɨ'a'pɨ tɨ'nɨ xɨxenɨ xwɨyɨ'a' umea'rɨmɨnɨrɨ na'nɨ apɨ na'nɨ bɨkwɨ'yo ŋwɨra'rɨnɨŋɨ'yo da'nɨ ɨ'a' rɨro'mɨ' nerɨ xɨxenɨ xwɨyɨ'a' umea'rɨ'agɨ wɨnɨŋanigɨnɨ.
66020013	A'ma' pegɨ'a' rawɨrawa'yo nɨnamiro wegɨ'a'yɨ'ranɨ, pegɨ'a' pɨyɨŋɨ' siwi' aŋɨ' e —E pepɨ'rɨ'a na'nɨ Pɨyoyɨ rɨnɨŋɨ'pɨ tɨ'ŋɨ' erɨnɨ. E ugɨ'a'yɨ'ranɨ, nɨ'nɨ i'kwiaŋwɨ' Gorɨxo e'ɨ' ŋweaŋɨ'na tɨ'ŋɨ' e ba'na' wigɨ' yagɨ'a'pɨ tɨ'nɨ xɨxenɨ xwɨyɨ'a' umea'rɨ'agɨ wɨnɨŋanigɨnɨ.
66020014	Pepɨ'rɨ'a na'nɨ Pɨyoyɨ rɨnɨŋɨ'pɨ, pɨyɨŋɨ' siwi' aŋɨ'yo ŋweagɨ'a'yo nɨmearɨ ipi' rɨ'ro'mɨxɨŋɨ' rɨ'a' wearɨŋe —E Gorɨxo xwɨyɨ'a' umea'rɨ'ɨ'pimɨ da'nɨ rɨ'nɨŋɨ' winɨnɨ'erɨnɨ. E moai'agɨ wɨnɨŋanigɨnɨ.
66020015	Xwɨyɨ'a' numea'rɨrɨ'na' i'kwɨ' a'ma' dɨŋɨ' nɨyɨmɨŋɨ' meapɨ'rɨ'a na'nɨ yoɨ' ŋwɨra'rɨŋɨ'namɨ gɨyɨ' gɨyɨ' anamɨ yoɨ' mɨŋwɨra'rɨnɨŋagɨ nɨwɨnɨrɨ'na' ayo ɨ'a' nɨxero ipi' rɨ'ro'mɨxɨnɨŋɨ' rɨ'a' wearɨŋɨ'wa'mɨ moai'agɨ'a wɨnɨŋanigɨnɨ.
66021001	Nionɨ wenɨŋɨ' e'a'yɨ' wɨnɨŋanigɨnɨ. Aŋɨ' sɨŋɨ' wɨna tɨ'nɨ xwɨ'a' sɨŋɨ' wɨri' tɨ'nɨ rɨxa nimo'nɨŋagɨ wɨnɨŋanigɨnɨ. Aŋɨ' xa'mɨŋɨ'na tɨ'nɨ xwɨ'a' xa'mɨŋɨ'ri' tɨ'nɨ rɨxa anɨpa' imo'nɨŋagɨ na'nɨ aŋɨ' sɨŋɨ'na tɨ'nɨ xwɨ'a' sɨŋɨ'ri' tɨ'nɨ imo'nɨŋagɨ wɨnɨŋanigɨnɨ. Rawɨrawa' a'mɨ mɨrɨwoŋagɨ nɨwɨnɨrɨ
66021002	wenɨŋɨ' ya'nɨ'a'yɨ' aŋɨ' ŋwɨ'a' Gorɨxoya'pɨ —Apɨ Jerusaremɨ Sɨŋɨ'pɨyɨ rɨnɨŋɨ'pɨrɨnɨ. Apɨ apɨxɨ' oxɨ' mea'nɨmɨnɨrɨ'na' okiyɨ'a' inarɨgɨ'a'pa axɨ'pɨ e'nɨŋɨ' ninɨma'na' aŋɨ'namɨ Gorɨxo tɨ'e da'nɨ weaparɨŋagɨ wɨnɨŋanigɨnɨ.
66021003	Sɨŋwɨ' e nɨwɨnɨrɨ maŋɨ' ba' i'kwiaŋwɨ'namɨ tɨ'ŋɨ' e da'nɨ nɨrɨnɨrɨ'na' eŋɨ' tɨ'nɨ re rɨnarɨŋagɨ arɨ'a' wiŋanigɨnɨ, “Arɨ'a' e'poyɨ. Gorɨxo ŋweaarɨŋe agwɨ rɨxa a'ma' tɨ'nɨ nawi'nɨ imo'nɨnɨ. O ayɨ' tɨ'nɨ nawi'nɨ nɨŋwearo'na' a'ma' xɨ'oya' xegɨ' imo'nɨpɨ'rɨ'a'rɨnɨ. Xewanɨŋo enɨ wigɨ' Ŋwɨ'a'o nimo'nɨrɨ ayɨ' tɨ'nɨ nawi'nɨ nɨŋwearo'na'
66021004	amɨpi' dɨŋɨ' sɨpi' wiarɨŋɨ'pɨ xo'ro'rɨ' nɨwiirɨ na'nɨ wigɨ' sɨŋwɨrɨxɨ' weaparɨgɨ'a'pɨ kwɨkwɨ'rɨmɨ' nɨwirɨ'nɨŋɨ' wii'agɨ na'nɨ a'ma' pero a'mɨxɨ'a' ero ŋwɨ' earo rɨ'nɨŋɨ' winɨro yagɨ'a'pɨ a'mɨ bɨ mepa epɨ'rɨ'a'rɨnɨ. Xa'mɨ e yagɨ'a' apɨ rɨxa ri'na' da'nɨ anɨŋɨ'nɨ xwɨ'a' iwe'agɨ na'nɨ a'mɨ axɨ'pɨ wi' epɨ'rɨ'a'manɨ.” rarɨŋagɨ arɨ'a' wiŋanigɨnɨ.
66021005	I'kwiaŋwɨ'namɨ e'ɨ' ŋweaŋo re rɨŋɨnigɨnɨ, “Arɨ'a' eɨ. Nionɨ amɨpi' nɨpɨnɨ a'mɨ sɨŋɨ' imɨxa'rɨ'a'rɨnɨ.” nɨrɨrɨ re nɨrɨŋɨnigɨnɨ, “Xwɨyɨ'a' nionɨ rarɨŋa'pɨ nepaxɨŋɨ' imo'nɨrɨ a'ma' dɨŋɨ' wɨkwɨ'ropaxɨ' imo'nɨrɨ eŋagɨ na'nɨ joxɨ rɨ'wamɨŋɨ' eaɨ.” nɨnɨrɨrɨ
66021006	re nɨrɨŋɨnigɨnɨ, “Amɨpi' nionɨ ‘E imo'nɨ'wɨnɨgɨnɨ.’ yaiwiŋa'pɨ rɨxarɨnɨ. Nionɨ sɨ'ŋa' pɨrɨ' tɨŋweaŋɨ'nɨŋɨ' nerɨ na'nɨ iwamɨ'o' imo'nɨrɨ yoparɨ' e na'nɨ imo'nɨrɨ me' anɨŋɨ' imo'nɨŋɨnɨ. Iniɨgɨ' na'nɨ gwɨ'nɨ' yea'yɨ' wi'ɨ' gɨyɨ' gɨyo iniɨgɨ' dɨŋɨ' nɨyɨmɨŋɨ' meapɨ'rɨ'a na'nɨ sɨmɨŋɨ' meaarɨŋu'mɨ da'nɨ ananɨ niwirɨ mɨnɨ wimɨ'a'rɨnɨ.” nɨnɨrɨrɨ
66021007	re nɨrɨŋɨnigɨnɨ, “A'ma' nionɨ anɨŋɨ' ɨ'a' nɨnɨxɨrɨro'na' nionɨ tɨ'nɨ sɨ'mɨ' tɨ'nɨ inarɨŋwa'yo xopɨra'rɨ'nɨŋɨ' wi'ɨ'a' gɨyɨ' gɨyo nionɨ rɨ'a' apɨ nɨpɨnɨ nɨwiirɨ'na' Ŋwɨ'a' ayɨ'ya'onɨ imo'nɨrɨ ayɨ' enɨ gɨ' niai'wɨ' imo'nɨro epɨ'rɨ'a'rɨnɨ.
66021008	E nerɨ ai' i'kwɨ'kwɨ'a' imo'nɨgɨ'a'yɨ' tɨ'nɨ nionɨ dɨŋɨ' nɨnɨkwɨ'roro ai' a'mɨ pea' nɨmogɨ'a'yɨ' tɨ'nɨ a'ma' xwɨrɨ'a' wianɨpaxɨ' imo'nɨŋɨ'pɨ yarɨgɨ'a'yɨ' tɨ'nɨ pɨki'xwɨrɨ'o' yarɨgɨ'a'yɨ' tɨ'nɨ ɨ'wɨ' inarɨgɨ'a'yɨ' tɨ'nɨ aya'ɨ' yarɨgɨ'a'yɨ' tɨ'nɨ wigɨ' ŋwɨ'a'pimɨ ɨ'a' nɨxɨrɨro dɨŋɨ' nɨkwɨ'roro pi'ra'nɨŋɨ' mearɨgɨ'a'yɨ' tɨ'nɨ yapɨ' rarɨgɨ'a' nɨ'nɨyɨ' tɨ'nɨ wigɨ' pɨrɨ' mamo'nɨpɨ'rɨ'e —E ipi' rɨ'ro'mɨxɨŋɨ' sɨ'ŋa' sarɨpa'yo da'nɨ rɨ'a' a'pia'wɨ' anɨŋɨ' wearɨŋerɨnɨ. Ayɨ' e anɨŋɨ' wepɨ'rɨ'a' eŋagɨ na'nɨ rɨ'nɨŋɨ' A'mɨ bɨ Pepɨ'rɨ'a'pɨyɨ rɨnɨŋɨ'pɨ xɨxenɨ meapɨ'rɨ'a'rɨnɨ.” nɨrɨŋɨnigɨnɨ.
66021009	Aŋɨ'najɨ' we' wɨ'u'mɨ da'ŋɨ' wau' awa pɨrerɨxɨ' we' wɨ'u'mɨ da'ŋɨ' wau' ayo xeanɨŋɨ' yoparɨ' we' wɨ'u'mɨ da'ŋɨ' wau' i'nɨŋa'na' xɨrɨgɨ'a'wa wo nɨbɨrɨ re nɨrɨŋɨnigɨnɨ, “Eɨnɨ. Apɨxɨ' sipɨsipɨ' mia'o meani' sɨwa' osimɨnɨ.” nɨnɨrɨrɨ
66021010	Gorɨxoya' kwi'yɨ'pɨ nɨxɨxe'ro'a'na' aŋɨ'najo dɨ'wɨ' mɨŋɨ' sepia' roŋɨ' bimɨ na'nɨ nɨmea'mɨ nɨnɨyirɨ aŋɨ' ŋwɨ'a' xɨ'oya'pɨ, Jerusaremɨyɨ rɨnɨŋɨ'pɨ aŋɨ'namɨ Gorɨxo tɨ'e da'nɨ xɨxɨ'ea' xɨ'o inarɨŋɨ'pɨ tɨ'nɨ nawi'nɨ weaparɨ'na' sɨwa' ni'agɨ wɨnɨŋanigɨnɨ. Xwɨnɨ'a' aŋɨ' apɨ eaŋɨ'pɨ sɨ'ŋa' awiaxɨ' nɨgwɨ' xwe' roŋɨ'pɨ xwɨnɨ'a' eaarɨŋɨ'pa eaŋagɨ nɨwɨnɨrɨ sɨ'ŋa' awiaxɨ' jasɨpa'ɨ rɨnɨŋɨ'pɨ rɨrɨma' o'nɨŋɨ'pa o'narɨŋagɨ wɨnɨŋanigɨnɨ.
66021011	Gorɨxoya' kwi'yɨ'pɨ nɨxɨxe'ro'a'na' aŋɨ'najo dɨ'wɨ' mɨŋɨ' sepia' roŋɨ' bimɨ na'nɨ nɨmea'mɨ nɨnɨyirɨ aŋɨ' ŋwɨ'a' xɨ'oya'pɨ, Jerusaremɨyɨ rɨnɨŋɨ'pɨ aŋɨ'namɨ Gorɨxo tɨ'e da'nɨ xɨxɨ'ea' xɨ'o inarɨŋɨ'pɨ tɨ'nɨ nawi'nɨ weaparɨ'na' sɨwa' ni'agɨ wɨnɨŋanigɨnɨ. Xwɨnɨ'a' aŋɨ' apɨ eaŋɨ'pɨ sɨ'ŋa' awiaxɨ' nɨgwɨ' xwe' roŋɨ'pɨ xwɨnɨ'a' eaarɨŋɨ'pa eaŋagɨ nɨwɨnɨrɨ sɨ'ŋa' awiaxɨ' jasɨpa'ɨ rɨnɨŋɨ'pɨ rɨrɨma' o'nɨŋɨ'pa o'narɨŋagɨ wɨnɨŋanigɨnɨ.
66021012	Aŋɨ' apimɨ nɨpimɨnɨ sɨ'ŋa' tɨ'nɨ a'kɨŋa' aga sea'yɨ e'mɨ ea'nɨŋagɨ nɨwɨnɨrɨ a'kɨŋa' apimɨ ɨ'wi' we' wu'kau' sɨkwɨ' wau' inɨŋagɨ nɨwɨnɨrɨ a'kɨŋa' sogwɨ' xemo'naparɨŋɨ'mɨnɨ imɨxɨnɨŋɨ'pimɨ da'nɨ ɨ'wi' wɨyau' wɨyi inɨŋagɨ wɨnɨrɨ a'kɨŋa' sogwɨ' wearɨŋɨ'mɨnɨ imɨxɨnɨŋɨ'pimɨ da'nɨ enɨ ɨ'wi' wɨyau' wɨyi inɨŋagɨ wɨnɨrɨ mɨda'nɨ mɨda'nɨ enɨ ɨ'wi' wɨyau' wɨyi inɨŋagɨ wɨnɨrɨ nerɨ ayo bimɨ bimɨ aŋɨ'najɨ' xɨxenɨ awi' mearoŋagɨ'a nɨwɨnɨrɨ Isɨrerɨyɨ'ya' xia'wo i'rɨŋowa we' wu'kau' sɨkwɨ' wau' imo'nɨgɨ'a'waya' yoɨ' ɨ'wi' bimɨ bimɨ nɨyonɨ wo woya' yoɨ' ea'nɨŋagɨ wɨnɨŋanigɨnɨ.
66021013	Aŋɨ' apimɨ nɨpimɨnɨ sɨ'ŋa' tɨ'nɨ a'kɨŋa' aga sea'yɨ e'mɨ ea'nɨŋagɨ nɨwɨnɨrɨ a'kɨŋa' apimɨ ɨ'wi' we' wu'kau' sɨkwɨ' wau' inɨŋagɨ nɨwɨnɨrɨ a'kɨŋa' sogwɨ' xemo'naparɨŋɨ'mɨnɨ imɨxɨnɨŋɨ'pimɨ da'nɨ ɨ'wi' wɨyau' wɨyi inɨŋagɨ wɨnɨrɨ a'kɨŋa' sogwɨ' wearɨŋɨ'mɨnɨ imɨxɨnɨŋɨ'pimɨ da'nɨ enɨ ɨ'wi' wɨyau' wɨyi inɨŋagɨ wɨnɨrɨ mɨda'nɨ mɨda'nɨ enɨ ɨ'wi' wɨyau' wɨyi inɨŋagɨ wɨnɨrɨ nerɨ ayo bimɨ bimɨ aŋɨ'najɨ' xɨxenɨ awi' mearoŋagɨ'a nɨwɨnɨrɨ Isɨrerɨyɨ'ya' xia'wo i'rɨŋowa we' wu'kau' sɨkwɨ' wau' imo'nɨgɨ'a'waya' yoɨ' ɨ'wi' bimɨ bimɨ nɨyonɨ wo woya' yoɨ' ea'nɨŋagɨ wɨnɨŋanigɨnɨ.
66021014	Sɨ'ŋa' tɨ'nɨ a'kɨŋa' nearɨ'na' iwamɨ'o' nɨtɨwayɨrorɨ tɨnɨŋɨ'yo —Ayɨ' sɨ'ŋa' we' wu'kau' sɨkwɨ' wau' xa'mɨ weŋɨ'yɨ'rɨnɨ. Ayo sipɨsipɨ' mia'oya' wa'ɨ' wurɨmeiagɨ'a' we' wu'kau' sɨkwɨ' wau' imo'nɨgɨ'a'waya' yoɨ' sɨ'ŋa' ayɨ' ayimɨ xɨxenɨ ea'nɨŋagɨ wɨnɨŋanigɨnɨ.
66021015	Aŋɨ'najɨ' nionɨ xwɨyɨ'a' nɨrɨ'o xoyɨ'wa' iwamɨ'o' yarɨgɨ'a' sɨ'ŋa' gorɨ' tɨ'nɨ imɨxɨnɨŋɨ'yi aŋɨ' apimɨ tɨ'nɨ a'kɨŋa'yo tɨ'nɨ ɨ'wi'yo tɨ'nɨ iwamɨ'o' ne'ra unɨ na'nɨ ɨ'a' xɨrɨŋagɨ wɨnɨŋanigɨnɨ.
66021016	Aŋɨ' apiya' miwɨ' imo'nɨŋɨ' biau' biau' nɨpɨnɨ xɨxenɨ imo'nɨŋɨ'pɨrɨnɨ. Sepia' miwɨ' mɨdɨmɨda'nɨ imo'nɨŋɨ'pɨ axɨ'pɨ imo'nɨŋɨ'pɨrɨnɨ. Aŋɨ'najo rɨxa' iwamɨ'o' yarɨgɨ'a'yi tɨ'nɨ iwamɨ'o' yarɨ'na' aŋɨ' apɨ xegɨ' sepia' e'ɨ'pɨ 12,000 imo'nɨŋagɨ nɨwɨnɨrɨ sepia' eŋɨ' a'kɨŋa' xwa'pɨyi nimɨxɨga puŋɨ'pɨ tɨ'nɨ sepia' eŋɨ' yegɨ' nimɨxɨga nɨpeyirɨ pɨ'nɨ wia'rɨnɨŋɨ'pɨ tɨ'nɨ nɨpɨnɨ axɨ'pɨ 12,000 imo'nɨŋagɨ nɨwɨnɨrɨ
66021017	aŋɨ'najo aŋɨ' apiya' a'kɨŋa' iwamɨ'o' nerɨ'na' xegɨ' sepia' nɨro'ga nɨpeyirɨ pɨ'nɨ wia'rɨnɨŋe imo'nɨŋɨ'pɨ 144 mita eŋagɨ wɨnɨŋanigɨnɨ. Aŋɨ'najo iwamɨ'o' nerɨ'na' a'ma' iwamɨ'o' yarɨgɨ'a'yi tɨ'nɨ eŋɨnigɨnɨ.
66021018	A'kɨŋa' sɨ'ŋa' awiaxɨ' jasɨpa'ɨ rɨnɨŋɨ'pɨ tɨ'nɨ nɨkɨki'ro'ga nɨpeyirɨ ea'nɨrɨ aŋɨ' na'pɨ sɨ'ŋa' gorɨ' tɨ'nɨ mɨrɨnɨŋagɨ na'nɨ gɨrasɨ'nɨŋɨ' rɨrɨma' o'kia'rɨnɨrɨ eŋagɨ wɨnɨŋanigɨnɨ.
66021019	Sɨ'ŋa' a'kɨŋa' nearɨ'na' iwamɨ'o' nɨtɨwayɨrorɨ tɨnɨŋɨ' we' wu'kau' sɨkwɨ' wau' xa'mɨ weŋɨ'pɨ sɨ'ŋa' awiaxɨ' nɨgwɨ' xwe' roŋɨ' wi'yɨ' wi'yo da'ŋɨ' tɨ'nɨ naŋɨ' oimo'nɨrɨ dɨdairɨ' inɨŋagɨ wɨnɨŋanigɨnɨ. Sɨ'ŋa' iwamɨ'o' nɨtɨwayɨrorɨ tɨnɨŋɨ'yɨ' wɨyi sɨ'ŋa' jasɨpa'ɨ rɨnɨŋɨ'yirɨnɨ. A'mɨ wɨyi onagwa' weŋɨ' sapai'yɨ rɨnɨŋɨ'yirɨnɨ. A'mɨ wɨyi apɨ'a' weŋɨ' ageta'ɨ rɨnɨŋɨ'yirɨnɨ. A'mɨ wɨyi sowi' inɨŋɨ' emera'ɨ rɨnɨŋɨ'yirɨnɨ.
66021020	A'mɨ wɨyi sadonikɨsɨ'yɨ rɨnɨŋɨ'yirɨnɨ. A'mɨ wɨyi ayɨ'a' rɨŋɨ' konirianɨ'yɨ rɨnɨŋɨ'yirɨnɨ. A'mɨ wɨyi siyo' rɨŋɨ' kɨrisoraitɨ'yɨ' rɨnɨŋɨ'yirɨnɨ. A'mɨ wɨyi sowi' xegɨ' bɨ inɨŋɨ' berirɨ'yɨ rɨnɨŋɨ'yirɨnɨ. A'mɨ wɨyi siyo' xegɨ' bɨ rɨŋɨ' topasɨ'yɨ rɨnɨŋɨ'yirɨnɨ. A'mɨ wɨyi kɨrisopɨrasɨ'yɨ rɨnɨŋɨ'yirɨnɨ. A'mɨ wɨyi onagwa' weŋɨ' jaiasinɨ'yɨ rɨnɨŋɨ'yirɨnɨ. Yoparɨ'yi mipɨyɨ' moŋɨ' ametisɨ'yɨ rɨnɨŋɨ'yirɨnɨ.
66021021	A'kɨŋa' o'waŋɨ' we' wu'kau' sɨkwɨ' wau' eŋɨ'yɨ' ayɨ' urɨ'po' apɨ'a' weŋɨ' nɨgwɨ' xwe' roŋɨ' we' wu'kau' sɨkwɨ' wau' ayɨ'rɨnɨ. Wɨnanɨ wɨnanɨ urɨ'po' na' wonɨ tɨ'nɨ imɨxɨnɨŋɨ'yɨ'rɨnɨ. Aŋɨ' apiya' o'ɨ'yi sɨ'ŋa' gorɨ' tɨ'nɨ imɨxɨnɨŋɨ' eŋagɨ na'nɨ gɨrasɨ'nɨŋɨ' rɨrɨma' o'kiŋɨ'yirɨnɨ.
66021022	Aŋɨ' apimɨ da'nɨ aŋɨ' Gorɨxo na'nɨ rɨdɨyowa' nero sea'yɨ e umearɨgɨ'a' wiwa' mɨrɨnɨŋagɨ mɨwɨnɨŋanigɨnɨ. Ayɨ' rɨpɨ na'nɨrɨnɨ. A'mɨna' Gorɨxo, eŋɨ' ea'nɨgɨ'a' nɨyonɨ sea'yɨ e wimo'nɨŋo tɨ'nɨ sipɨsipɨ' mia'o tɨ'nɨ aiwanɨŋowau' anɨŋɨ' e nɨŋweari aŋɨ' iwa'nɨŋɨ' mɨrɨnɨŋagɨ'i na'nɨ wiwa' nɨmɨrɨrɨ'na'yɨ', na' mayɨ' imo'nɨpaxɨ' eŋagɨ na'nɨ mɨmɨrɨnɨŋagɨ wɨnɨŋanigɨnɨ.
66021023	Gorɨxo xewanɨŋo xɨxɨ'ea' inarɨŋɨ'pɨ wɨ'a' aŋɨ' apimɨ o'ki'mɨxɨrɨ sipɨsipɨ' mia'o apimɨ uyɨ'wɨ'nɨŋɨ' yamorɨ eŋagɨ na'nɨ sogwɨ'ranɨ, ema'ranɨ, apimɨ wɨ'a' o'mɨxɨnɨ'a na'nɨ na' mayɨ'rɨnɨ.
66021024	Wɨ'a' aŋɨ' apimɨ da'nɨ o'nɨnɨ'a'pɨ aŋɨ' apimɨnɨ wo'nɨnɨ'a'manɨ. A'ma' gwɨ' bɨ bɨ mo'nɨgɨ'a' wɨ'a' apɨ o'nɨŋe nɨŋwearo wigɨ' yarɨgɨ'a'pɨ epɨ'rɨ'a'rɨnɨ. Mɨxɨ' ina'yɨ' xwɨ'a'ri'mɨ ŋweagɨ'a'yɨ' wigɨ' amɨpi' aya' tɨ'ŋɨ'pɨ nɨmea'mɨ nuro aŋɨ' apimɨ pa'wipɨ'rɨ'a'rɨnɨ.
66021025	Ikwa'wɨyi'na' a'kɨŋa' ɨ'wi' o'waŋɨ'yɨ' ya'rɨnɨnɨ'a' menɨnɨ. Aŋɨ' apimɨ a'mɨ a'rɨ'wɨyi wi' imo'nɨnɨ'a' meŋagɨ na'nɨrɨnɨ.
66021026	A'ma' gwɨ' bɨ bɨ mo'nɨgɨ'a'yo da'nɨ amɨpi' aya' tɨ'ŋɨ'pɨ tɨ'nɨ amɨpi' a'ma' sɨŋwɨ' nɨwɨnɨrɨ'na' “Sea'yɨ e imo'nɨŋɨ'pɨrɨ'anɨ?” yaiwiarɨgɨ'a'pɨ tɨ'nɨ aŋɨ' apimɨ na'nɨ nɨmea'mɨ nuro pa'wipɨ'rɨ'a aiwɨ
66021027	a'ma' piaxɨ' wea'nɨpaxɨ'pɨ yarɨgɨ'a'yɨ' tɨ'nɨ xwɨrɨ'a' winɨpaxɨ' imo'nɨŋɨ'pɨ yarɨgɨ'a'yɨ' tɨ'nɨ yapɨ' rarɨgɨ'a'yɨ' tɨ'nɨ ayɨ' wi' aŋɨ' apimɨ aga na' rɨ'wɨ'yo ai' wi' pa'wipɨ'rɨ'a' menɨnɨ. A'ma' wigɨ' yoɨ' i'kwɨ' sipɨsipɨ' mia'oya' dɨŋɨ' nɨyɨmɨŋɨ' meapɨ'rɨ'a'namɨ ŋwɨra'rɨnɨgɨ'a'yɨ'nɨ aŋɨ' apimɨ pa'wipɨ'rɨ'a'rɨnɨ.
66022001	Aŋɨ'najo iniɨgɨ' dɨŋɨ' nɨyɨmɨŋɨ' imo'nɨpɨ'rɨ na'nɨ wearɨŋu' sɨwa' ni'a'na' nionɨ sɨŋwɨ' nɨwɨnɨrɨ'na' u' gɨrasɨ' rɨrɨma' o'narɨŋɨ'pa no'nɨma'na' sia' i'kwiaŋwɨ' Gorɨxo tɨ'nɨ sipɨsipɨ' mia'o tɨ'nɨ awau'ya'namɨ da'nɨ sɨmɨŋɨ' nɨmearɨ
66022002	aŋɨ' apimɨ na'nɨ xegɨ' o'ɨ'yo aya' a'wɨnɨmɨ wearɨŋagɨ wɨnɨŋanigɨnɨ. Iniɨgɨ' u'mɨ ororɨ'wa'mɨ da'nɨ i'kɨ'a' dɨŋɨ' nɨyɨmɨŋɨ' imo'nɨpɨ'rɨ'a na'nɨyɨ' roŋagɨ wɨnɨŋanigɨnɨ. I'kɨ'a' ayɨ' ema' ayɨ' ayo sogwɨ' nɨwerɨ'na' sogwɨ' xɨxegɨ'nɨ we' wu'kau' sɨkwɨ' wau' wearɨŋɨ'yɨ'rɨnɨ. I'kɨ'a' ayɨ' ɨwɨ'pɨ Gorɨxo a'ma' gwɨ' bɨ bɨ mo'nɨgɨ'a' nɨyonɨ we' roŋwɨra'rɨnɨ imo'nɨŋɨ'pɨ eŋagɨ na'nɨ
66022003	xɨ'o eŋi'na' ramɨxɨŋɨ'pɨ e da'nɨ axɨ'pɨ sɨnɨ wi' imo'nɨnɨ'a'manɨ. Sia' i'kwiaŋwɨ' Gorɨxo tɨ'nɨ sipɨsipɨ' mia'o tɨ'nɨ awau'ya'na aŋɨ' apimɨ imo'nɨnɨ'a' eŋagɨ na'nɨ a'ma' xɨ'omɨ nɨxɨ'dɨro na'nɨ xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yɨ' aŋɨ' apimɨ da'nɨ xo'mɨŋɨ' nɨyɨkwiro yayɨ' sea'yɨ e numero
66022004	oya' sɨ'mɨmaŋɨ'pɨ enɨ sɨŋwɨ' nɨwɨnɨro xegɨ' yoɨ' wigɨ' mima'yo ea'nɨgɨ'a'yɨ' imo'nɨpɨ'rɨ'a'rɨnɨ.
66022005	Aŋɨ' apimɨ da'nɨ sɨ'a' a'mɨ bɨ yinɨnɨ'a'manɨ. A'mɨna' Gorɨxo a'ma' apimɨ ŋweagɨ'a'yo wɨ'a' wo'ki'mɨxɨnɨ'a' eŋagɨ na'nɨ uyɨ'wɨ' tɨ'nɨ sogwɨ' tɨ'nɨ wɨ'a' o'mɨxɨnɨ'a na'nɨ mɨ'kɨ' mayɨ' nimo'nɨro xɨ'o tɨ'nɨ nawi'nɨ nɨŋwearo na'nɨ mɨxɨ' ina'yɨ'nɨŋɨ' nimo'nɨro anɨŋɨ' minɨ' meŋweapɨ'rɨ'a'rɨnɨ.
66022006	Aŋɨ'najo re nɨrɨŋɨnigɨnɨ, “Xwɨyɨ'a' apɨ aga nepaxɨŋɨ'pɨrɨnɨ. Dɨŋɨ' uŋwɨra'rɨpaxɨ'pɨrɨnɨ. A'mɨna' Gorɨxo —O xegɨ' wɨ'a' ro'kiamoarɨgɨ'a'wamɨ xegɨ' kwi'yɨ' tɨ'nɨ eŋɨ' sɨxɨ' wi'ro'mɨxowa'rarɨŋorɨnɨ. O xegɨ' aŋɨ'najonɨ a'ma' xɨ'omɨ nuxɨ'dɨro na'nɨ xɨna'i'wa'nɨŋɨ' nimo'nɨro omɨŋɨ' wiiarɨgɨ'a'yo amɨpi' rɨ'wɨ'yo aŋɨ'nɨ nimo'nɨnɨ'a'pɨ na'nɨ sɨwa' wimɨ na'nɨ nɨrowa're'napɨ'ɨ'rɨnɨ.” nɨrɨŋɨnigɨnɨ.
66022007	“Arɨ'a' e'poyɨ. Nionɨ seai'mea'mɨ'a na'nɨ aŋwɨ ayorɨnɨ. Xwɨyɨ'a' bɨkwɨ' rɨpimɨ wɨ'a' nɨro'kiamo'nɨrɨ ea'nɨŋɨ'yo xɨ'darɨgɨ'a' gɨyɨ' gɨyɨ' Gorɨxoya' dɨŋɨ' tɨ'nɨ yayɨ' winɨpaxɨ' imo'nɨŋoɨ.” Jisaso e rɨŋɨnigɨnɨ.
66022008	Amɨpi' apɨ na'nɨ arɨ'a' wirɨ sɨŋwɨ' wɨnɨrɨ yarɨŋa'onɨ, ayɨ' nionɨ Jononɨrɨnɨ. Arɨ'a' wirɨ sɨŋwɨ' wɨnɨrɨ nerɨ'na' aŋɨ'najɨ' amɨpi' apɨ sɨŋwɨ' owɨnɨnɨrɨ sɨwa' ni'omɨ yayɨ' oumemɨnɨrɨ xegɨ' sɨkwɨ' tɨ'ŋɨ' e upɨ'ki'nɨmea'agɨ ai'
66022009	o re nɨrɨŋɨnigɨnɨ, “E mɨnipanɨ. Joxɨ Gorɨxomɨ nuxɨ'dɨrɨ na'nɨ xɨna'i'xɨ'nɨŋɨ' nimo'nɨrɨ omɨŋɨ' wiiarɨŋɨ'pa nionɨ enɨ axɨ'pɨ nimo'nɨrɨ yarɨgwɨ'i'wawirɨnɨ. Dɨxɨ' rɨrɨxɨ'mea' imo'nɨgɨ'a'yɨ', wɨ'a' ro'kiamoarɨgɨ'a'yɨ' tɨ'nɨ xwɨyɨ'a' bɨkwɨ' rɨpimɨ nɨrɨnɨrɨ ea'nɨŋɨ'pɨ arɨ'a' wiarɨgɨ'a' nɨ'nɨyɨ' tɨ'nɨ ayɨ'nɨŋɨ' imo'nɨŋa' wonɨ eŋagɨ na'nɨ e mɨnipanɨ. Gorɨxo na' womɨnɨ upɨ'ki'nɨmeaɨ.” nɨnɨrɨrɨ
66022010	re nɨrɨŋɨnigɨnɨ, “Xwɨyɨ'a' bɨkwɨ' rɨpimɨ wɨ'a' nɨro'kiamo'nɨrɨ ea'nɨŋɨ'pɨ rɨxa nimo'nɨnɨ'a aŋwɨ ayo eŋagɨ na'nɨ joxɨ sɨ'a' o'rɨpɨ'nɨ' nerɨ rɨtɨ' mɨya'rɨpanɨ.
66022011	A'ma' sɨpi'nɨ imɨxarɨgɨ'a'yɨ' xe axɨ'pɨ sɨpi'nɨ nimɨxa uro a'ma' sɨpi' nero'na' sɨ'wi' yapɨ yarɨgɨ'a'yɨ' xe axɨ'pɨ sɨpi' ne'ra uro a'ma' we' ro'nɨŋɨ' yarɨgɨ'a'yɨ' xe axɨ'pɨ we' ro'nɨŋɨ' ne'ra uro ‘Gorɨxo wimo'narɨŋɨ'pɨ e'ɨmɨgɨnɨ.’ yaiwiarɨgɨ'a'yɨ' xe axɨ'pɨ ne'ra uro e'ɨ'rɨxɨnɨ.” nɨrɨŋɨnigɨnɨ.
66022012	Jisaso “Arɨ'a' eɨ.” nɨnɨrɨrɨ re nɨrɨŋɨnigɨnɨ, “Nionɨ seai'mea'mɨ'a na'nɨ aŋwɨ ayorɨnɨ. Nionɨ nɨbɨrɨ nɨseai'mearɨ'na' a'ma' wigɨ' yarɨgɨ'a'pɨ tɨ'nɨ xɨxenɨ pɨrɨ' umamo'mɨ na'nɨ ɨ'a' nɨxɨrɨmɨ bɨmɨ'a'rɨnɨ.
66022013	Nionɨ sɨ'ŋa' pɨrɨ' tɨŋweaŋɨ'nɨŋɨ' nimo'nɨrɨ anɨŋɨ' minɨ' ŋweaŋa'onɨ rarɨŋɨnɨ. Iwamɨ'o' wi' e da'nɨ imo'nɨrɨ yoparɨ' wi' e na'nɨ imo'nɨrɨ eŋa'onɨmanɨ. Iwamɨ'o' imo'nɨŋe da'nɨ anɨŋɨ' sɨnɨ ŋwearɨ yoparɨ' imo'nɨnɨ'e anɨŋɨ' sɨnɨ ŋwearɨ emɨ'a'onɨrɨnɨ.” nɨrɨŋɨnigɨnɨ.
66022014	A'ma' sipɨsipɨ' mia'omɨ dɨŋɨ' nɨwɨkwɨ'rorɨŋɨ'pimɨ da'nɨ wigɨ' rapɨrapɨ' oya' ragɨ'yo igɨ'a'nɨŋɨ' eagɨ'a'yɨ', ayɨ' i'kɨ'a' dɨŋɨ' nɨyɨmɨŋɨ' imo'nɨpɨ'rɨ'a'na danɨpaxɨ' imo'nɨro aŋɨ'pimɨ ɨ'wi'yo pa'wipaxɨ' imo'nɨro eŋagɨ'a na'nɨ yayɨ' Gorɨxoya' dɨŋɨ' tɨ'nɨ winɨpaxɨ'yɨ'rɨnɨ.
66022015	E nerɨ ai' apimɨ bɨ'arɨwa'mɨ ŋweagɨ'a'yɨ' tɨyɨ' yarɨgɨ'a'yɨ'rɨnɨ. Sɨ'wi'nɨŋɨ' nimo'nɨrɨ ero aya'ɨ' ero ɨ'wɨ' inɨro pɨki'xwɨrɨ'o' ero wigɨ' ŋwɨ'a'pimɨ ɨ'a' nɨxɨrɨro meŋwearo “Yapɨ' oraneyɨ.” nɨwimo'nɨro yapɨsɨxɨ' rɨro yarɨgɨ'a'yɨ'rɨnɨ.
66022016	“Nionɨ, Jisasonɨ sɨyikɨ' nionɨya' aŋɨ' apɨ apimɨ da'ŋɨ' imo'nɨgɨ'a'yɨ' amɨpi' apɨ nɨpɨnɨ na'nɨ nɨjɨ'a' imo'nɨpɨ'rɨ na'nɨ gɨ' aŋɨ'najo a'waŋɨ' osearɨnɨrɨ urowa're'napɨ'a'rɨnɨ. Mɨxɨ' ina'yɨ' Depitoya' xwɨ'a' piaxɨ'yo da'nɨ iwiaroŋa'onɨ, ayɨ' nionɨrɨnɨ. Siŋɨ' i'mia'onɨ, ayɨ' nionɨrɨnɨ.” rɨŋɨnigɨnɨ.
66022017	Kwi'yɨ'pɨ tɨ'nɨ sipɨsipɨ' mia'o apɨxɨ' meanɨ'a'pɨ tɨ'nɨ “Beɨ.” rarɨŋiɨ. Xwɨyɨ'a' rɨpɨ ɨ'a' roarɨ'na' arɨ'a' wi'ɨ'a' gɨyɨ' gɨyɨ' enɨ “Beɨ.” rɨ'ɨ'rɨxɨnɨ. A'ma' iniɨgɨ' na'nɨ gwɨ'nɨ' yea'yɨ' nɨwiro “Iniɨgɨ' dɨŋɨ' nɨyɨmɨŋɨ' imo'nɨpɨ'rɨ na'nɨ imo'nɨŋu'mɨ da'nɨ niwirɨ onɨmɨnɨ.” yaiwi'ɨ'a' gɨyɨ' gɨyɨ' ananɨ nɨbɨro onɨ'poyɨ.
66022018	Xwɨyɨ'a' bɨkwɨ' rɨpimɨ wɨ'a' nɨro'kiamo'nɨrɨ ea'nɨŋɨ'pɨ ɨ'a' roarɨ'na' arɨ'a' wi'ɨ'a' gɨyɨ' gɨyɨ'ne' arɨ'a' jɨyikɨ' nɨseaorɨ re osearɨmɨnɨ, “A'ma' wiyɨ'ne' xwɨyɨ'a' rɨpimɨ a'mɨ bɨ tɨ'nɨ gwɨ' nɨmorɨ nɨrɨrɨ'na'yɨ', xeanɨŋɨ' bɨkwɨ' rɨpimɨ ea'nɨŋɨ'pɨ Gorɨxo e e'ɨ'a'yɨ'ne' seaika'rɨnɨ'a'rɨnɨ.
66022019	Wiyɨ'ne' xwɨyɨ'a' bɨkwɨ' rɨpimɨ wɨ'a' nɨro'kiamo'nɨrɨ ea'nɨŋɨ'pɨ rɨtɨ' nerɨ'na'yɨ', e e'ɨ'a'yɨ'ne' Gorɨxo i'kɨ'a' dɨŋɨ' nɨyɨmɨŋɨ' imo'nɨpɨ'rɨ dananɨro e'ɨ'a'namɨ mɨdanɨpa oe'poyɨnɨrɨ pɨ'rɨ' searakirɨ aŋɨ' ŋwɨ'a'pimɨ ŋweanɨro e'ɨ'a'pimɨ mɨpa'wipa oe'poyɨnɨrɨ pɨ'rɨ' searakirɨ nerɨ seawa'rɨnɨ'a'rɨnɨ.” osearɨmɨnɨ.
66022020	Xwɨyɨ'a' rɨpɨ a'waŋɨ' rarɨŋo “Nepa nɨbɨmɨ'a na'nɨ aŋwɨ e imo'nɨnɨ.” rarɨnɨ. “Oyɨ, e imo'nɨ'wɨnɨgɨnɨ.” nimo'narɨnɨ. A'mɨna' Jisasoxɨ rɨxa bɨ'ɨrɨxɨnɨ.
66022021	A'ma' nɨyɨ'ne'nɨ A'mɨna' Jisaso aya' osearɨmɨxɨnɨ. Apɨrɨnɨ.
